Country,Date,Site,URL,Title,Content
Hungary,2024-02-14,Index.hu,https://index.hu/belfold/2024/02/14/airbnb-takaritasi-dij-csokkentes/,Felszámolja a takarításdíjakat az Airbnb,"Az Airbnb törli a takarítási díjakat, mivel a szervezet átláthatóbbá szeretné tenni rendszerét, valamint csökkentené árait.
Tavaly év elején az Airbnb részletesen levezette a vendégeinek, hogy pontosan mit fizetnek meg, amikor lefoglalnak egy ingatlant. A lakáskiadással foglalkozó cég ekkor közel 300 ezer lakásánál nem tüntette fel vagy csökkentette a takarítási díjakat – írta meg a TechCrunch.
A portál szerint a takarítási díjak régóta nehézségeket okoztak a cégnek, ugyanis amikor vendégeiknek csak a takarítás több száz dollárba került, inkább más szálláshelyet választottak. Az Airbnb így úgy döntött, törli rendszeréből a díjat.
A takarítási díjak beszüntetése persze felveti a kérdést, hogy az Airbnb házigazdái akkor ezentúl nem fizetnek a takarítóknak? Vagy csak beleszámítják az ingatlanjaik takarításának költségeit a listaárakba? 
A cég erre úgy reagált, hogy egyfajta köztes megoldást választott, vagyis más területen pótolnák a hiányzó összeget. Mint írták, az energiaköltségeken próbálnak spórolni.
A vendégeknek természetesen nem dolga, hogy például kipórszívózzanak maguk után, azonban úgy gondoljuk, hogy arra viszont megkérhetjük őket, hogy kapcsolják le a villanyt, ha elhagyták a szálláshelyük, vagy dobják a felesleges ételt a szemétbe. Tegyenek mindent ugyanúgy, ahogyan azt a saját otthonukban tennék
– közölte a cég jelentésében, amely szerint meglepően sok pénzt lehetne spórolni ezekkel az egyszerű lépésekkel.
Az Airbnb adatai szerint az egyszobás szálláshelyek átlagos ára így 2 százalékkal alacsonyabb a tavalyi évhez képest."
Hungary,2024-02-07,Index.hu,https://index.hu/kulfold/2024/02/07/apacak-spanyolorszag-airbnb-jezus/,Leleményes apácák Airbnb lakásokat adnak ki egy XVI. századi kolostorban,"Néhány apáca úgy döntött, hogy kiadja a 16. századi sevillai Jézus Szent Mária kolostor üresen álló lakásait, miután kiköltözött a portásuk és családja. Sokakat vonz a békés környezet.
A vendégek mostantól rövidtávú bérelhetnek lakásokat a 16. századi sevillai Convento de Santa Maria de Jesus, Jézus Szent Mária XVI. századi kolostor falai között – írja a The Guardian. 
Akinek elege van a papírvékony falakból, zajos, kíváncsi szomszédokkal sújtott Airbnb-kből, az a dél-spanyolországi Sevilla szívében található új apartmanok egyikében kereshet menedéket, amelyek „békét, fényt és nyugalmat” ígérnek.
A szóban forgó lakások ugyanis a 16. századi falai között találhatók – amely a Szent Klára kolostorban élő apácák közösségének ad otthont. A nővérek néhány hónappal ezelőtt törtek be a bérleti piacra, miután úgy döntöttek, hogy a házi készítésű édességeken kívül más pénzkereseti lehetőségeket is keresnek. Akkor döntöttek a rövid távú bérbeadás mellett, amikor a portásuk és családja által bérelt lakás végleg felszabadult. 
Olyan bevételt hoznak, ami segít megélni, de nem akartuk, hogy a hivatásunk rovására menjen, ezért mást bíztuk meg az irányítással
– mesélte Maria Jose nővér egy spanyol lapnak.  
La Iglesia de Santa María de Jesús,o las Gordillas,formaba parte del Convento de las Clarisas hasta 1981 momento en el que fue trasladado el convento a su emplazamiento actual.En esta iglesia se le apareció Santa Clara a #LaSanta animándola a fundar el convento de San José #Ávila pic.twitter.com/KEKPPmI7d4— Rincones Abulenses (@rinconesdavila) March 1, 2018 
A kiadással foglalkozó megbízottak egy az apácák édességeiből vásároló ismerősük által szereztek tudomást az üresen álló szobákról. Egyelőre egy évre szóló megállapodást kötöttek. A lakások 90 és 180 euró közötti áron bérelhetők legalább két éjszakás tartózkodásra, a választott lakás méretétől függően.
Egyelőre az a tapasztalatuk, hogy több külföldi látogatót vonzanak a különleges lakások, mint spanyolt."
Hungary,2024-01-16,Index.hu,https://index.hu/velemeny/2024/01/16/mesterseges-intelligencia-kormany-munkahelyek/,Mesterséges intelligencia: Magyar Munkahelyvédelmi Alapot!,"Az új év elejére még „átér” a politikai számvetés ideje, melynek során a különböző oldalak és szekértáborok prominensei a saját szemszögükből értelmezik az elmúlt esztendő statisztikáit, vagy éppen kreálnak újabbakat, bizonyítandó, hogy hazánk dübörög és Európa utolsó menedéke, vagy éppen a depresszív földi pokol, ahonnan csak elmenni érdemes… Természetesen egyik állítás sem igaz, ám az egyenesen rémisztő, hogy az érintettek ilyenkor is az unalomig ismert (és ezerszer „felsült”) mutatókkal érvelnek: ilyen a GDP (amit például a kolontári vörösiszap-katasztrófa helyreállítási munkálatai is növeltek), vagy az átlagbért százezerrel torzító statisztikai adata (aminek számításából hozzávetőleg 1,7 millió, jellemzően alacsony keresetű honfitársunk marad ki). Eközben pedig a paraván túloldalán
az emberi történelem leggyorsabb gazdasági átállásának a hajnalán vagy elején-közepén vagyunk: ezt szoktuk összefoglaló névvel a mesterséges intelligencia korának nevezni.
Ami valójában dermesztő, az az, hogy erről érdemi mondanivalója sem a magyar politikumnak, sem pedig az európainak nincs. Készül egy uniós törvény, aminek a hatálybalépése majd talán 2025-re tehető, addigra viszont olyan félelmetes gyorsasággal hasít az iparág, hogy amit a törvény szabályozna, az addigra majdnem teljes mértékben kicserélődik. A magyar kormány pedig csupán alkalmazkodik az európai, lassú dinoszauruszra emlékeztető jogalkotáshoz, leköveti azt, önálló, nem pusztán retorikai kezdeményezése nem lelhető fel. Sajnos így volt ez korábban az Uber, majd az Airbnb kapcsán is – emlékezhetünk, előbbit megpróbálták „betiltani”, a rövid távú lakáskiadás káros hatásainak rendezését pedig a forráshiányos önkormányzatok kezébe adták, akik nyilvánvaló módon nem voltak képesek érdekeiket hatékonyan érvényesíteni. Márpedig a sharing economyvel, a globális eszközökkel, a digitalizációval és a mesterséges intelligenciával két dolgot nem szabad tenni. Egyrészt megpróbálni betiltani, másrészt szabadjára engedni. A tiltással nem annyira érdemes próbálkozni, az a tapasztalat, hogy a fejlődés gyorsabb, mint a szabályozás: mire valamit büntetnénk, három úton mutálódik és jelenik meg más cégek, más szolgáltatások és más eszközök képében. Szabadon engedni pedig szintén „utóítéletes” dolog (éppen, mint az Airbnb-nél): a fejlesztő cégek így óriási profitot realizálnak, a társadalmi költség egészét pedig egyedül a polgárok fizetik meg.
A mesterséges intelligenciával ebből következően ugyanez a helyzet. A működését megszüntetni vagy betiltani nem lehet, sőt az alkalmazásából eredő, irgalmatlanul nagy extraprofit már ott cirkulál a gazdaságban. Ha pedig kockázatok nélkül szabadjára lehetne engedni, mondván, hogy ez „csak” egy modern technikai eszközrendszer, vélhetően nem adott volna hangot aggodalmának számos uniós intézmény, szakember vagy éppen milliárdos, amúgy a „másik oldalon” focizó befektető. Hogy a rizikó mekkora, azt hűen fejezi ki, hogy még a viszonylag régi és a maiakhoz képest egyszerű algoritmusok alapján induló közösségimédia-platformok is képesek voltak teljes egészében átalakítani társadalmi életünket, szociális viszonyrendszerünket, hírolvasási szokásainkat és életvezetésünket, elhozva többek között az álhírek és az álvalóságok korát. Bár a mesterséges intelligencia kiváló vívmány, ha például az egészségügyi diagnosztikáról van szó, ha az ember közreműködésével „átveszi” a politikai kampányok kivitelezését, az a rémálmok korát hozhatja el.
A kormányt egy vád egészen bizonyosan nem érheti: senki sem állíthatja, hogy ne ismerné fel a probléma létezését. Az előző év egyik legszínvonalasabb MI-tematikájú rendezvényén ugyanis Nagy Márton miniszter saját prezentációjában vetítette ki, hogy
a magyar álláshelyek 37 százaléka közvetett vagy közvetlen módon veszélybe kerülhet az általános automatizáció okán (az OECD adataira hivatkozva), miközben az Egyesült Királyság vagy Svédország adatait 20 százalék körül vagy az alatt találjuk.
A kormány tehát tisztában van azzal, hogy óriási átalakulás küszöbén állunk, amelyhez foghatót a magyar munkaerőpiac csak háborús időkben tapasztalhatott meg. Ráadásul megdőlni látszik egy korábbi, bevésődött tévhit is, amely arra igyekezett elvinni a diskurzust, hogy valójában csak az alacsonyan kvalifikáltak vannak veszélyben a mesterséges intelligencia miatt, mert a futószalag mellett majd helyettük állnak a robotok. Ez a kép több okból is hamis. Egyrészt az utóbbi évek szerencsés fejleménye, hogy (a munkaerőhiány és a sajnálatos, kényszerű kivándorlás miatt) újra felértékelődött a kétkezi munka, a szakértelem, és sok esetben sokkal stabilabb megélhetést biztosít, mint a gyorsan átalakuló értelmiségi munkakörtípusok. Másrészt egymást érik a nemzetközi mérések, amelyek azt támasztják alá, hogy a tetőfedő és a vízvezetékszerelő munkája megmaradhat a mesterséges intelligencia korában is, a leginkább veszélyeztetett szakmák között viszont olyanok találhatók, mint a könyvelő, a banki alkalmazott vagy a hivatalnokállások különböző fajtái, tehát jobbára felsőfokú végzettséget vagy szakértelmet igénylő kenyérkereseti módok. Ez a folyamat egy évtizeden belül a legoptimistább becslések szerint is több százezer magyar munkahely megszűnését vagy teljes átalakulását eredményezheti. Ilyen helyzetben még egy dolgot nem szabad tenni: nem tenni semmit. Nem szabad újra az Uber vagy Airbnb-szabályozás éveken keresztül való tologatásának majd elbaltázásának csapdájába esni.
Számomra a megoldás annyira kézenfekvő, hogy inkább az lep meg, hogy ez még érintőlegesen sem képezte közéleti vita tárgyát: Magyar Munkahelyvédelmi Alapra (MMA) van szükség! Fel kell tőkésíteni egy olyan kasszát, amelyből két, külön-külön is nélkülözhetetlen dolgot finanszírozhatunk. Egyrészt üdvözlendő lenne, ha végre nem maradnánk ki egy komoly, világszintű felfutásból, amely ráadásul majdnem minden iparágat érint. Az észt digitalizációs forradalom bizonyítja, hogy vannak olyan kitörési pontok, amelyek nem kizárólag természeti erőforrásokra vagy kiváló területi elhelyezkedésre épülnek, az MI pedig éppen ilyen. Az MMA-ból olyan magyar vállalkozásokat kell és lehet támogatni, amelyek képesek nem csak felülni erre a hullámra, de regionális vagy világszinten is értékelhető fejlesztésekkel gazdagítani a magyar gazdaságot. A másik feladat legalább ilyen fontos – közszereplő számára egyenesen kötelező a megoldását keresni –, innen lehetne finanszírozni minden olyan magyar munkavállaló ingyenes átképzését, akinek álláshelye már most vagy később veszélybe kerül a mesterséges intelligencia térnyerése miatt.
A miből-re vonatkozó kérdés minden olvasóban felmerülhet. Nos, az nem tartható, hogy egy (vagy több) iparág – amely egy most még szabályozatlan környezetben – extraprofitot realizál, ezt úgy tehesse, hogy a folyamat társadalmi költségeit kizárólag az adófizetők állják. Az sem, hogy a kárvallott magyar munkavállalók, akik Európa egyik legszűkmarkúbb munkanélküliségi ellátási rendszerében három hónap után lényegében nem kapnak semmit, és még a saját átképzésüket is finanszírozzák. Ennél hazánk és a parlament felelőssége sokkal nagyobb, ezt a helyzetet nem szabad tétlenül helyben hagyni, és végignézni sem. Ha a 2008-as pénzügyi válság során a nagy pénzintézeteket ki lehetett húzni a bajból az adófizetők pénzén,
ha legújabb kori „divat” az, hogy a stratégiai vállalatok is állami támogatásokat kapnak, miért tabutéma, hogy a legfontosabb erőforrásunkat, saját polgáraink szülőföldön boldogulását támogassuk?
Ezt szolgálná a Magyar Munkahelyvédelmi Alap. Ha minden érintett multicég csak 1 százaléknyi extra adóterhet vállal miatta, valamint a mindenkori magyar kormány is felismeri feladatát ebben a kérdésben, évente több száz milliárd forint áll majd rendelkezésre a mesterséges intelligencia keltette fergeteg hatásainak csillapítására. Ezt pedig nemcsak arra kell felhasználni, hogy végre ne maradjunk ki az MI-felfutásból, legyenek regionális zászlóshajóink, de arra is, hogy minden veszélybe kerülő magyar munkavállaló védőhálóhoz jusson.
 A szerző a Jobbik  –  Konzervatívok országgyűlési képviselője.
A véleménycikkek nem feltétlenül tükrözik az Index szerkesztőségének álláspontját . 
 (Borítókép:   Egy férfi, amint a boldogságról beszélő robotra néz. Fotó:  Ana Fernandez / SOPA Images / LightRocket / Getty Images)"
Hungary,2023-12-28,Index.hu,https://index.hu/gazdasag/2023/12/28/ingatlan-ingatlanpiac-lakas-lakaspiac-csok-plusz-ingatlaneladas-alberlet-hitelkamat-ingatlanhitel/,Csokbomba rázhatja helyre a pofonoktól tántorgó ingatlanpiacot,"Nincsenek vevők, elesett a piac, gyakorlatilag eltűnt a hitelezés, és a befektetők is elfordultak a szegmenstől – főként ezek a kijelentések határozták meg az ingatlanpiacot 2023-ban. Szakértők segítségével összeszedtük, milyen évet tudhat maga mögött a piac, és mi várható 2024-ben.
Csökkenő kereslet, stagnáló átlagárak, növekvő értékesítési idő jellemezte az ingatlanpiacot 2023-ban – így összegezte az évet az Index kérdésére az otpotthon.hu. „Ezt támasztják alá saját adataink is, hiszen a felületünkön meghirdetett eladó ingatlanok átlagos hirdetési ideje országosan közel megkétszereződött az elmúlt fél évben” – mondták.
Miközben a legjobb időszakban évi 150 ezer ingatlan-adásvétel történt, addig idén 90 ezer körül mozog a tranzakciók száma, ami nagymértékű, 40 százalékos visszaesést jelent
– mondta megkeresésünkre Balla Ákos. A Balla Ingatlan alapító-tulajdonosa arra is rámutatott, hogy a piac egyes szegmenseiben akár még ennél is nagyobb arányú lehet a csökkenés. „Kevesebb vevő volt idén a piacon, akikkel rosszabb alkukat tudtak kötni az eladók, hiszen alacsonyabb számú vevő esetében az eladó kis túlzással bárkinek örül, de azért nem annyira, hogy nominálértéken túl nagy árengedményt tegyen. Sőt, inkább magasan tartották az árakat, ami nagymértékben felelős a kevés tranzakcióért” – tette hozzá.
Szintén kardinális terület a hitelezés, amely jelentősen felelős az adásvételek bezuhanásáért. A 2023-ban elszálló kamatszintek mellett sem a magánszemélyek, sem a befektetők nem léptek a hitelpiacra. Utóbbi kör más instrumentumokba, jellemzően állampapírba csoportosította vagyonát, az idei év végén látható némi visszarendeződés, hiszen a magyar állampapírok hozama jövőre már várhatóan nem közelíti meg az idei szinteket, így ismét vonzóvá válhat az ingatlanba történő invesztíció. „Gyakorlatilag két szegmens: a hitelből, valamint a befektetési céllal vásárlók is eltűntek a piacról. A befektetők hozaméhesek, ezért csak akkor térnek vissza az ingatlanpiacra, ha úgy érzékelik, hogy nagyobb hozamot érhetnek el, mint például az állampapírpiacon” – mutatott rá Balla Ákos.
A szakértő arra is rámutatott, hogy a Magyar Bankszövetség által bevezetett – majd időközben finomított– önkéntes kamatplafon lényegében értelmét vesztette, mert a bankok enélkül is plafon alatti ajánlatokkal szolgálnak. „Jelenleg 7-7,5 százalék körüli THM-ekkel operálnak a bankok, ami már érdeklődést vált ki vevői körökből. Közelítünk a hitelpiacra való belépés szempontjából lélektani határnak tekintett 6 százalékos THM-szintekhez” – jegyezte meg Balla Ákos, aki szerint 5-6 százalék körüli teljes hiteldíjmutató mellett várható a hitelezés élénkülése.
Idén elmaradt, jövőre jöhet a csokbomba
Az idén kifutó városi csokkal kapcsolatban elmondta: az év végére várt roham elmaradt, jövőre azonban több ezer vagy akár tízezer olyan tranzakcióra számít az ingatlanszektor, ami a január elsejétől életbe lépő csok plusz támogatáshoz köthető. Balla Ákos várakozásai szerint a csok plusz felfutása inkább a jövő év első negyedében várható – az első három hónapot erősebbre várja, mint összességében az év egészét. Január–márciusban rohamra számítanak, ám ezt követően várhatóan lecsendesednek a hullámok.
Kerülik a belvárost, nem vonzó a vidék
Földrajzi értelemben széttagolt az ingatlanpiac, más kép rajzolódik ki a fővárosban, az agglomerációban, a megyeszékhelyen, illetve a kisebb településeken.
Budapesten a belváros nem túl vonzó a vevők számára, a belső kerületek leginkább az airbnb-k felségterülete. A vásárlók inkább a külsőbb kerületeket részesítik előnyben, illetve a külvárosi részek ingatlanpiacára is szép jövő várhat. Nem úgy az agglomerációra, amelynél Balla Ákos egy olyan aspektusra is rámutatott, amiről ritkán esik szó, ez pedig az üzemanyagárak kérdése. A főváros vonzáskörzetében élők többsége ugyanis egy vagy két autóval közlekedik, aminek fenntartása költséges. (Januártól pedig a jövedékiadó-emelés következtében még drágább lesz a tankolás.)
A nagyvárosok, megyeszékhelyek ingatlanpiaca viszonylag jól működik, köszönhetően többek között annak, hogy ezeken a településeken az élet valamennyi funkciója jelen van (munkahely, oktatás, kulturális lehetőségek). A jól működés az olyan közepes méretű településeknél is megvan, amelyeken egy – mikrokörnyezetet fellendítő – nagyobb ipari beruházás által stabil munkalehetőség adódik. A faluknak azonban nincs népességmegtartó erejük, és erre a tátongó sebre még a falusi csok is mindössze ragtapaszként funkcionál. „A vidéki ingatlanpiacról tehát általánosságban elmondható, hogy nem szárnyal, és várhatóan nem is fog” – mondta Balla Ákos.
Csökkenő, stagnáló árak
Nézzük szegmensekre lebontva, hogy nézett ki a 2023-as év. Egyértelműen a használt ingatlanok piacán történt a legtöbb tranzakció, az összes adásvétel 90 százalékáért feleltek, míg tíz tranzakcióból mindössze egy köthető új építésű lakáshoz. „Budapesten évente megközelítőleg 30 ezer ingatlan cserél gazdát, ebből mindössze 3-4 ezer új lakás, a többi használt. Emögött egyszerű ok húzódik meg: a használt lakások ára jóval megfizethetőbb, mint az újaké, tehát ezen a téren továbbra is a lakossági pénztárcák vastagsága a fő mozgatórugó” – mutatott rá a szakember, aki szerint hatalmas gazdasági fellendülésnek kellene történnie ahhoz, hogy a használt és új ingatlanok közötti olló záruljon.
A kellően jó állapotú lakások voltak a legkelendőbbek, míg a nem túl jó állapotú, ám ennek ellenére magas áron kínált lakásokért nem álltak sorba a vevők – az energiapazarló ingatlanok szenvednek a piacon, tulajdonosuk szinte csak akkor tudja értékesíteni őket, ha elvégzik a szükséges korszerűsítéseket.
Az új lakások piacán vannak drága és drágább ingatlanok, jellemzően csak előbbiek iránt mutatkozik némi kereslet. „Rendkívül árérzékeny a piac, az a beruházó kerülhet pole-pozícióba, aki a költségek lefaragása vagy épp a profitráta alacsonyabbra hangolása által lejjebb tudja vinni az árakat” – vázolta Balla Ákos. A legtöbb beruházó azonban behúzta a kéziféket, jelenleg ugyanis csak alacsony haszonkulccsal tudják értékesíteni az ingatlanokat, ezért a következő években csökkenő beruházási aktivitás várható.
Ami az árakat illeti, nominálértéken stagnálás, reálértéken (vagyis inflációval súlyozva) csökkenés ment végbe idén általánosságban az ingatlanpiacon. „Azt láthattuk idén, hogy sok esetben az ingatlan árának nominálértéken való tartása is nehézséget okozott, a legtöbb esetben az eladók kénytelenek voltak árengedménnyel áldozni az értékesítés oltárán” – mondta a Balla Ingatlan tulajdonosa, hozzátéve, hogy reálértéken még nagyobb a csökkenés mértéke.
Az otpotthon.hu statisztikái alapján elmondható, hogy egyre többen és egyre nagyobb mértékben csökkentenek hirdetéseik árain, ez bizonyos ingatlantípusok négyzetméterárában nominális árcsökkenésként is megjelenik, de összességében stagnáló árakról beszélhetünk: a hirdetési árak éves szinten nominálisan 3 százalékkal növekedtek, ami reálértéken a jelenlegi inflációs környezetben már csökkenést jelent – mutattak rá.
Ingatlantípusonként vizsgálva, az otpingatlan.hu adatai szerint az új építésűek átlagos négyzetméterára idén 8, a téglalakásoké 5, a családi házaké 3 százalékkal növekedett – tehát gyakorlatilag stagnáltak.
A bérleti piac továbbra is virágzik
Az albérletpiacon tovább emelkedtek a bérleti díjak, ami nagyobb hozamot jelent a tulajdonosok számára, tekintve, hogy eközben a fent részletezett okok miatt maga az ingatlan értéke érdemben nem változott – ez akár a befektetők szemszögéből is jelenthet halvány pluszpontot. Balla Ákos számításai szerint a legtöbb bérbeadó az inflációra hivatkozva árat emel jövőre – további 5-8 százalékos drágulás következhet be az albérletpiacon. Erre azért is mutatkozik tér, mert a bérleti piacon keresleti piac van, vagyis kevés albérlet iránt mutatkozik nagy érdeklődés, hiszen számos, az eladói piacról kiszorult lakos kényszerül megjelenni a bérlőin – jegyezte meg Balla Ákos.
Ellentmondásos irodapiac
A nyaralópiac főként a Covid-járvány során eszközölt lezárások hatására futott fel. Az ebben az időszakban történt vásárlások azonban egyszeri hatásnak bizonyultak, sokan azóta már eladólistára tették nyaralójukat. Ebben a szegmensben jelenleg inkább negatív hatások figyelhetők meg, nincs meg az a vevőkör, amely ellensúlyozná az eladásokat. Az otpotthon.hu-n meghirdetett nyaralók árában átlagosan 9 százalékos csökkenést mutattak ki.
Az ipari ingatlanok szegmense „köszöni szépen, jól van”, nem beszélhetünk negatív hatásokról. Ellentmondásokkal teli azonban az irodapiac, ahol számos esetben mást mutat a kommunikáció, valamint a tapasztalat – hívta fel a figyelmet Balla Ákos. „Elbagatellizálják a home office irodapiacra kifejtett hatását, de a felszínen mutatottnál nagyobb problémát okoz. Az állításokkal ellentétben a jövőben jóval kevesebb irodahelyiségre lesz szükség, mint volt a Covid-járvány kirobbanása előtt” – tette hozzá.
Nincs bukás 2023-ban, biztató jelek 2024-re
Balla Ákos a fentiek összegzéseként rámutat, hogy bár a helyzet messze van az ideálistól, ennek ellenére nem kell kongatni az ingatlanpiaci vészharangokat.
Az idén tapasztalt gazdasági környezetben törvényszerű a visszaesés, ezt láthattuk 2023-ban az ingatlanpiacon is. Azonban nincsenek tömegesen bedőlt hitelek, elárverezett ingatlanok, ráadásul – bár 50-60 százalékkal csökkenő volumen mellett, de – hitelezés is akad, sőt ilyen gazdasági környezetben a korábbi volumen 40-50 százalékán történő működés pozitívnak mondható
– fogalmazott Balla Ákos, aki szerint ettől még tény, hogy a magyarok nagy része nem olyan ingatlanban lakik, amilyenben szeretne, vagy amely igazodna az adott élethelyzetéhez.
Némiképp megrótta a lakókat, családokat, akik az elmúlt években történő felújítás során nem az energetikai hatékonyságot részesítették előnyben, és csak az energiaválság beütésekor döbbentek rá, hogy milyen rosszul tették.
Az energiaválságot leszámítva is felelősségteljesebb gondolkodást lehetne ilyen téren elvárni a lakosságtól. Célszerű önkritikát gyakorolnia annak, aki az elszabadult rezsiszámlák idején döbbent rá, hogy energetikai szempontból nem hatékony az ingatlana. Sokaknak fájt az utóbbi 1-1,5 év, de arra hasznos volt ez az időszak, hogy a helyére kerültek az ingatlanpiaci puzzle darabjai
– fogalmazott.
Az otpotthon.hu szakértői bizakodóak a jövő évi kilátásokat illetően. Bár ahogyan tavaly, most is sok az ismeretlen változó, úgy látják, hogy a lakáspiac idén „elért a gödör aljára” és 2024-ben már némi növekedés történhet.
Ehhez természetesen az is szükséges, hogy az infláció, valamint a hitelkamatok hosszú távon is tovább csökkenjenek, míg a reálbérek növekedjenek. Ezt a folyamatot erősíthetik tovább a január 1-től elérhető új és régi állami támogatások is
– fogalmaztak.
(Borítókép: Németh Emília / Index)"
Hungary,2023-12-08,Index.hu,https://index.hu/kultur/zene/2023/12/08/stenk-zene-pop-sanzon-edith-piaf/,"Hiába volt világhírű énekesnő, bűnös életvitele miatt az egyház nem temette el","Arról énekel a hatvan éve elhunyt Edith Piaf a Non, je ne regrette rien című slágerében, hogy nem érdekli a múlt, hogy az emlékeiből tüzet rak, mert nincs már rájuk szüksége. Szerencsére ezt ő sem gondolta komolyan, ahogy a hagyatékát kezelők sem, így aztán tavaly is megjelent négy lemeze, és idén is ugyanennyi, szóval ezeknek a publikációknak inkább az árufeltöltéshez van közük, mintsem az exkluzivitáshoz. 
A Musicorama: Live At The Olympia Paris Mars 1958 című,a Europe 1 rádió felvételét tartalmazó korong mindenképpen különleges, kimondottan szép kiadvány.
A veréb századik lépése
Maga a korong piros színű, a tasak pedig megidézi az ötvenes évek végének vizuális karakterét, a Coltrane pop-artos jazz covereit, a Szajna-parti antikvitásokban kapható egykori plakátokat, a lefóliázott Paris Match-címlapokat.
                        
Szóval pont olyan, mint egy emlék, amit Piaf tűzbe dobna.
A lemez bizonyára sokaknak csak afféle atmoszféra, olyan, mintha kinyitnának egy zenélődobozt, amiben egy balerina piruettezik. Vagy éppen beleszagolunk egy parfümbe, aminek üvegét valamiért nem dobta ki a feleségünk. Eszünkbe juthatnak Piaf filmjei, vagy éppen a Piaf halála után néhány évvel bemutatott, Jacques Tati-féle modernista burleszk, a Playtime is, vagy bármi más, ami megidézi Párizst.
Párizsi szuvenír
A Musicorama: Live At The Olympia Paris Mars 1958 tehát bizonyos szempontból olyan, mint egy nagy méretű hűtőmágnes, illetve egy olyan poszter, ami az erzsébetvárosi airbnb-lakások ún. párizsi szobáit díszíti a New York-i lakosztály mellett.
Az album dalai egytől egyig ikonikusak, a rajtuk szereplő felvételek nem egy esetben önálló lemezek címei is. Itt van a Comme moi, a La foule, a Les grognards, a Mon manege, a C'est a Hambourg, a Bravo pour le clown, a Hymne a l'amour és persze – jelenkori bónuszként és tisztelgésként – a Je ne regrette rien.
Persze, hosszan sorolhatnánk a hiányokat is (Padam, padam, La vie en rose, Milord), de a lemez így is reprezentatív gyűjtemény.
Közismert, hogy Edith Piaf 1955 és 1962 között számtalanszor koncertezett az Olympia színpadán, az albumon hallható felvételt 1958-ban vették fel a francia Radio Europe 1 számára, és most először adták ki bakelitlemezen. (Persze nem csak Piaf köszönhet sokat az Olympiának, ez fordítva is igaz, hiszen 1961-ben az intézményt az mentette meg a csődtől, hogy a művésznő több koncertjének bevételét felajánlotta a színház megmentésére.)
Amikor feltesszük a lemezt, nyilván az lesz hifink audioláncának leggyengébb pontja, és nem is ezt fogjuk hallgatni majd a hifishow-k bemutatótermeiben, ugyanakkor lényegesebben jobban szól azoknál a daloknál, amiket a YouTube-on találunk.
Az élet, az élet
Az album remek alternatívát ad a ZAZ-féle hippis Párizs-poppal szemben, megmutatja a sanzonokban rejlő valódi drámát és azt, hogy a dalokat nemcsak elénekelni kell tudni, hanem előadni is.
Piaf erőteljes, érzelmekkel átitatott hangjában ott volt minden, amit sorsnak hívtak, ott van egy olyan regényes élet, amihez hasonlatos legfeljebb Angela Carter Esték a cirkuszban című, fantasyhatású pikareszk regényében olvashatunk. A bárénekesnő anyja Isztambulba megy fellépni, így a kislány a bordélyt üzemeltető nagyanyjához kerül. Cirkuszi artista apja rábeszéli, hogy mutatványosként szerepeljen az ő kígyóember-attrakciója után, de felfedezik, hogy remekül énekel. Később megvakul, de négy év múlva Szent Teréz sírjánál visszanyeri a látását.
Francia kapcsolat
És ez még csak a gyerekkora. Piaf élete maga volt a kegyetlen sors, gyilkosság és náci kollaboráció vádjával, de voltak benne válások, súlyos betegségek, halálos balesetek. Rajongott érte Jean Cocteau, Marlene Dietrich és az ő imádott francia közönsége is. Mindent tudott az élet szélsőértékeiről, és mindent ki tudott fejezni a hangjával. Drámát, tragédiát, kollektív nemzeti örömöt, a nagy szerelem utáni, élethosszig tartó vágyakozást.
A Bravo pour le clownt csak ő tudja úgy előadni, hogy az a dal önmagában felérjen egy egész estés színházi előadással. Mert tényleg: minden megtörtént vele, ami az emberi létezésben felfoghatatlan, a tündöklő sikerek és a felfoghatatlan csalódások.
Slágermúzeum
Vannak énekesek, akik remek előadók, jellegzetes, mégis közepes hanggal, és vannak igazi előadóművészek, akik még egyedülálló orgánumot is kaptak a jóistentől. Piafnak kijutott minden talentumból, ugyanakkor a hívő katolikus asszonytól 1963-ban, hatvan éve a bűnös életvitele miatt az egyház megtagadta az eltemetését. A szívszorító balladákban és a nyers energiával teli sanzonokban ott van az a tudás, mely szerint mindent csak szenvedéllyel van értelme csinálni, még azt is, ahogy kivesszük ezt a meggypiros korongot, és feltesszük a lejátszóra.
Edith Piaf: Musicorama: Live At The Olympia Paris Mars 1958Fotó: Poós Zoltán / Index
Edith Piaf: Musicorama: Live At The Olympia Paris Mars 1958
 Warner
 10 szám, 41 perc
 8/10"
Hungary,2023-11-23,Index.hu,https://index.hu/gazdasag/2023/11/23/ingatlan-ingatlanpiac-ingatlanfejlesztes-ingatlanberuhazas-ingatlanbefektetes-uj-lakas-ujlakas-piac-lakashitel/,Az autópark és a lakásállomány állapota hűen tükrözi a magyarok „elcsórósodását”,"A vélekedésekkel ellentétben látszik a fordulópont, most érdemes befektetői lábbal belépni az ingatlanpiacra – mutat rá az egyik ingatlanfejlesztéssel foglalkozó vállalat. Aki azonban későn lép, akörül elfogy a tér. Az ingatlanárak – főként az új lakások ára – újabb kilövésre készen állnak, ráadásul kevesebb is lesz belőlük, aminek szintén árfelhajtó hatása lehet. Szerintük az állampapír kontra ingatlan meccset hosszú távon utóbbi nyeri.
Bebizonyosodott, hogy óriásit tévedtek azok, akik a mögöttünk hagyott bő másfél évben tapasztalható kedvezőtlen gazdasági környezet hatására az ingatlanárak csökkenésére számítottak. Tény, hogy az áremelkedés üteme jócskán elmaradt az orosz–ukrán háború előtti szintektől, ám nominálisan így is nőttek (még ha reálértéken, a brutálisan elszálló infláció miatt csökkenés is ment végbe egy-két, például a használt lakások piacán).
„Az ingatlanárak még a 2008-as pénzügyi világválságot követően sem csökkentek, pedig akkor nagyon sok hitel tényleges bedőlt – a megnövekedett kamat (CDS felár), valamint a forint svájci frankhoz képest történt óriási gyengülése miatt. Most a forinthiteleknek köszönhetően sokkal kisebb a probléma, így »csak« a kamatfelár okoz gondot, árfolyamveszteség nincs, illetve a bankok is és az emberek is rájöttek, hogy a bebukott hitel senkinek sem jó, ezért inkább átütemeznek, futamidőt hosszabbítanak. Ezért nincs jelentős kényszereladás, ami az árakat lefelé nyomná” – vázolta Csuhay Attila, a többek között ingatlankivitelezéssel, -üzemeltetéssel, valamint, -vagyonkezeléssel foglalkozó GPM Kft. ügyvezető igazgatója.
Tartósan növekedési pályára állhatnak az árak
A főként újlakás-projektekben utazó GPM rámutatott:
az új lakások árai számára csak felfelé vezet az út.
Csuhay Attila szerint ennek oka, hogy „az infláció miatt minden új termék ára emelkedik, miért lenne ez másképp a lakásoknál?”
Az igaz, hogy projektek számának visszaesésével párhuzamosan a munkaerőköltség esetében felszabadult némi kapacitásfelesleg – esetleg csökkenés –, viszont az alapanyagárak nőnek az infláció, valamint a forint–euró árfolyamnak való kitettség miatt. A szakember utóbbiról megjegyezte: a tavalyi, akár 420-430-as forint–euró árfolyam nem jött jól az építési projektek számára – tekintve, hogy a legtöbb alap- és építőanyagot importáljuk – az idei 385 körüli kurzus már jobb, ám kérdés, hogy ez így marad-e.
Csuhay Attila rámutatott az újlakás-piac rugalmatlanságára, ami „lassan áll le, de még lassabban indul újra”. Az esetlegesen növekvő lakáskínálat csak lassan tudja beérni a megnövekvő keresletet – ez tartós árnövekedést eredményez. Ráadásul a kínálat visszaesése azt jelenti, hogy mivel kevesebb lakás épül, torzul a benchmark, azaz senki sem mer, vagy tud beruházást elindítani, mert nem lesz mihez mérni a négyzetméterárakat, ebből kifolyólag pedig a projekt költségeit sem, ezáltal a bankok – pontos prognózis híján – nem adnak beruházási hitelt – hívta fel a figyelmet a szakember.
Fotó: Sean Gallup / Getty Images Hungary
Arról az index is több ízben beszámolt a Központi Statisztikai Hivatal (KSH) adataira hivatkozva, hogy az új építési engedélyek száma csökken – a GPM számításai szerint 2023-ban az előző az építések 84 százaléka valósul meg –, vagyis jelentősen kevesebb projekt indul el. A fejlesztők kivárásának hatására pedig a jelenlegi kínálattal kell beérnie az új lakásba vágyóknak. A magasabb kereslet, kevesebb kínálat keresleti piachoz vezet, aminek árfelhajtó hatása lesz. Az ingatlanfejlesztők nem építenek veszteség mellett, iparági sztenderd – avatott be a szakértő –, hogy a beruházók átlagosan 10-12 százalékos profitrátával dolgoznak egy-egy projektnél.
Hiába brutális, régiós összevetésben le vagyunk maradva
A budapesti új építésű lakások négyzetméterárai 2009 és 2023 között, a 400 ezer forintról 1,2 millió forintra nőttek, azaz 3-szorosára emelkedett az áruk, átlagosan több mint 15 százalékos éves (!) áremelkedés mellett. Ebben szerepe van az általános konjunktúrának, de azt remekül mutatja, hogy az ingatlanértékek jellemzően nőnek – mutatott rá Csuhay Attila.
Budapesten azonban még mindig jóval alacsonyabbak az új lakások átlagárai szomszédainkhoz, a volt kelet-európai blokk fővárosaihoz viszonyítva. *A budapesti belvárosi lakásárak hosszú távon várhatóan követik a szomszédos trendeket. Ez is azt mutatja, hogy 10 éves időtávlatban a budapesti lakások emelkedése várható.
Az új lakások átlagos négyzetméterára fővárosonkénti bontásban (euró/négyzetméter):
       
Évek
Budapest
Bécs
Ljubljana
Prága
Pozsony
2013
1186
4900
2200
2750
1663
2014
1153
5200
2000
2800
1728
2015
1284
5500
2100
2950
1836
2016
1477
5900
2150
3100
1962
2017
1656
6200
2500
3700
2106
2018
1891
7000
2922
4200
2283
2019
2112
7950
3000
4900
2318
2020
2264
8800
3300
5800
2636
2021
2577
9609
3400
6688
2911
Áralakulás budapesti árakhoz képest
100 százalék
273 százalék
32 százalék
160 százalék
13 százalék
Forrás: GPM
2023 első felében a használt lakásárak kismértékű csökkenése, új lakások árának kismértékű növekedése volt látható a hitelkamatok csökkenésével (önkéntes kamatplafon), valamint a kereslet növekedésével várhatóan mindkét szegmens esetében elindulnak felfelé az árak.
Budapest belvárosában (hasonlóan más fővárosokhoz) a lakások véges száma miatt egyre nehezebb lesz lakáshoz jutni. Az értéknövekedés mellett egy belvárosi lakásnál bérbeadásból további 8-10 százalékos éves hozam érhető el (airbnb), így az elmúlt 14 évben évi átlagos 20-25 százalék körüli hozamot termelt egy belvárosi lakás. Ez még a 18 százalékos állampapírhoz képest is kimagasló, de az 5-8 százalékos kamathoz képest meg rendkívüli – mondta az ügyvezető.
Akinek van megtakarítása, a csökkenő kamatok miatt újra elkezd lakást vásárolni és bérbeadás útján hasznosítani, ami megtartja, sőt emeli az árakat, pláne, hogy az újlakás-kínálat nagyon gyorsan szűkül a lassuló/leálló új projektek miatt. Ez a hatás, illetve az infláció miatti általános áremelkedés az új lakások árait felfelé fogja hajtani – ez jelenleg is történik
– tette hozzá Csuhay Attila, szerint a „minőségi cserés projektek” befagynak, vagyis a jobb minőségű lakásokba vágyók nem lépnek, jobb híján megtartják aktuális otthonaikat, ezáltal a minőségi használt lakások is tartják áraikat, sőt, inkább drágulnak.
Állampapír vs. ingatlan
Az állampapírok kiugró kamata 2022–2023-ban a nagyon magas infláció és a gyengülő forint miatt vált szükségessé – a mostani hozamszintek azonban hosszú távon fenntarthatatlanok, ezért az MNB-nek le kell szorítania. Ez az alapkamat – várhatóan 75 bázispontonkénti – vágásával el is indult , az állampapír hozama már most jelentősen elkezdett csökkenni. Ha pedig beigazolódnak az MNB előrejelzései, akkor a jövő januárban kezdődő kamatperiódusban évi 17,75 százalék lehet a kötvény kamata, majd egy évig 4,75 százalék lehet a kamat – ha pedig teljesül a jegybank által kitűzött 3 százalékos inflációs cél, akkor 3,25 százalékon stabilizálódhat a kamatszint. Vagyis az infláció csökkenésével együtt a kötvények kamatai is csökkennek, ami hosszú távon kevésbé lehet vonzó, tekintve, hogy a kötvények futamideje tíz év.
Az ingatlanpiacról történő befektetőelszívásért nagyban „felelős” a Prémium Magyar Állampapír (PMÁP) – mondta Müller István, a Pannon Nyugdíjpénztár helyettes ügyvezetője. Az PMÁP kamatbázisát az éves átlagos infláció adja. Az előrejelzések szerint ez idén 16,5 százalék körüli kamatot jelent, míg jövőre 19-19,5 százalékost, ám 2025-ben ez már csak 5 százalék lesz, 2026–2027-ben pedig még tovább csökken, akár 3,5 százalékra. Az ingatlanbefektetésből származó hozamok pedig már meghaladják ezt a szintet.
A GPM szerint eljött a fordulópont, aki lakásvásárlásban gondolkodik, annak most kell belépnie a piacra. Hiszen
az állampapírkamat már csökken,
a lakáskínálat még megfelelő szintet képvisel,
a lakáskiadásból nagyobb hozam érhető el, mint állampapírkamatból,
a következő években pedig a szűkös kínálat mellett újabb dinamikus lakásár-emelkedés várható.
Összegezve, nem igaz, hogy a jelenlegi gazdasági környezetben nem érdemes ingatlant vásárolni, épp most érdemes, mivel a későbbiekben az emelkedő árak, illetve a kínálati korlátok miatt nehézkesebb lesz. Kevés új lakásért folyik majd harc a piacon
– hangsúlyozta Csuhay Attila.
Első lakáshoz jutás a kulcs
Az Index korábban több ízben is értekezett arról, hogy lakhatási válság tombol Magyarországon, különösen a fiatalok lakáshoz jutása tűnik reménytelennek. Állami, önkormányzati, ingatlanfejlesztői összefogásra lenne szükség ahhoz, hogy ez a válság enyhüljön.
„Az első lakáshoz jutás a kulcs” – mondta az Index kérdésére Csuhay Attila. A szakértő egyetért azzal, hogy lakhatási válság van, szerinte például a rozsdaövezetek megfelelő rehabilitálása egy jó irány lehet, ehhez azonban minden szereplő összehangolt együttműködésére volna szükség. „Egyszerű lenne a fiatalok itthon tartása: a friss diplomásoknak kedvezményes keretek között kellene lakást biztosítani, amit később vagy visszaad, vagy meg tud vásárolni. Jelenleg azonban nem rendelkezünk elegendő lakással, évente 40-45 ezer lakás építésére volna szükség, ám ekkora számra a rendszerváltás óta nem volt példa” – tette hozzá.
A másik kardinális kérdés a meglévő ingatlanok állapota, ami bőven hagy kívánnivalót maga után, erről az Index is beszámolt korábban.
Az autópark, valamint a lakásállomány állapota hűen tükrözi a magyarok elcsórósodását, ezen a téren (is) jelentős változásokra van szükség
– fogalmazott az ügyvezető.
(Borítókép: Teresa Suárez / EPA / MTI)"
Hungary,2023-11-22,Index.hu,https://index.hu/gazdasag/2023/11/22/szalloda-bdpst-group-tiborcz-istvan-szallodaipar-ingatlan-ingatlanfejlesztes/,"Tiborcz István az Indexnek: Nem azzal kelek reggel, hogy az apósom a miniszterelnök","Magasabb polcra kell helyezni Budapest turizmusát, amely még ma is alulértékelt desztináció Tiborcz István szerint. A Dorothea Hotel megnyitója után a BDPST Group tulajdonosa és elnöke arról is beszélt lapunknak, magas szolgáltatási színvonallal érhetik el, hogy az Airbnb-s lakáskiadók ne szipkázzák el a vendégeiket. Kitértünk a Vörösmarty téri beruházást kísérő műemlékvédelmi vitára, és arra is, hol tartana ma Tiborcz István, ha nem lenne a miniszterelnök veje.
„Nemcsak Budapesten, hanem egész Kelet-Közép-Európában is az egyik legjobbnak lenni, ez a célunk a most átadott szállodával azóta, hogy belevágtunk a fejlesztésbe” – mondta az Indexnek Tiborcz István, a BDPST Group többségi tulajdonosa, igazgatótanácsának elnöke a budapesti Vörösmarty téri Dorothea Hotel hétfői megnyitóján. A 216 szobás, ötcsillagos szálloda egy 35 ezer négyzetméteres, multifunkcionális fejlesztési projekt keretében jött létre. Tiborcz István szerint a lokáció és a szolgáltatások szempontjából is a budapesti szállodapiac top résztvevőjeként startolnak el, amihez nagyban hozzájárul, hogy a rendezvényterem és a spa mellett négy étterem is helyet kap a hotelben, közülük kettőt, amelyek jövőre nyílnak, a három Michelin-csillagos spanyol séf, Dani Garcia üzemeltet majd.
A későbbiekben pedig 28 exkluzív lakást is átadnak az épülettömbben. „Igaz a szerződés még nincs aláírva, de megelőlegezhetem, hogy tető alá hozunk egy ismert nemzetközi brandhez köthető szórakozóhelyet is az épületegyüttesben” – bocsátotta előre az üzletember. Úgy összegezte a projektet, hogy nem pusztán egy szállodát terveztek, ahol vendégek szállnak meg, másnap pedig mennek tovább, hanem egy olyan komplexumot, amely hotelfunkciója mellett a főváros új központjaként, a közösségi élet fontos színtereként is működik majd. „Nagyon hiszek az erős, már működő brandekben” – jegyezte meg az üzletember, hiszen a szállodát a Marriott International üzemelteti Autograph Collection brand alatt.
Felvetésünkre, hogy az Airbnb-piacon vannak olyan luxuslakások, amelyek valódi alternatívát, pontosabban potenciális elszívó erőt jelentenek az ötcsillagos hotelek közönségére nézve, Tiborcz István úgy reagált, hogy ez valóban egy folyamatos kihívás. „Ki lehet venni rövid távra exkluzív lakásokat, de a színvonalas kiszolgálásért szállodába kell menni, ebben rejlik a különbség. Éppen ezért ma a vendégekért vívott verseny kulcsa a magas minőségű szolgáltatási palettában keresendő, ez határozza meg a komplex fejlesztések irányát.”
                        
Az egykori Mahart-székházban kialakított 28 luxuslakás hasznosításáról a BDPST Group vezérigazgatója elmondta: ezek nem kerülnek a piacra, nincs eladási cél, saját üzemeltetésben tartják őket, és kiadásra szánják
– a Botaniq Collection brand alatt. Arra a kérdésre, hogy magyar vendégekre mennyiben számítanak, Tiborcz István úgy felelt, hogy „a budapesti hotelek többségében külföldiek szállnak meg, nincs ebben semmi rendkívüli, vélhetően nálunk sem lesz ez másképp, mint ahogy a luxuslakások célközönsége is elsősorban a nemzetközi vendégkör”. Azt ugyanakkor egyfajta Covid-tanulságként fogalmazta meg, hogy egy szálloda akkor lehet csak sikeres, ha a magyar vendégeket is képes elérni. Az éttermek, bárok és a majdani szórakozóhely vonzerejére építve megszólíthatják a budapestieket, a hazai közönséget is. A pezsgő városi élet egyik meghatározó színterévé kívánnak válni, ahol egyre több a visszatérő vendég akár csütörtök, péntek vagy szombat este.
Budapest még ma is alulértékelt
Megkérdeztük Tiborcz Istvánt arról, hogy tízes skálán hol tart ma a BDPST Group, ha az indulás, a 2015-ös alapítás a nulla, a meghatározó hazai, régiós, nemzetközi szerep, mint egyfajta végcél pedig a tíz. Konkrét számot nem mondott, azt viszont igen, hogy folyamatosan változnak a tervek, mint ahogy a piac, az üzleti környezet is. Például amikor évekkel ezelőtt megvásárolták az első ingatlant a mai Dorothea Hotel területén, még nem volt pandémia és háború sem. Meggyőződése, hogy Budapest még mindig nagyon alulértékelt turisztikai desztináció.
Ingatlanfejlesztőként, szállodaüzemeltetőként is az a célunk, hogy Budapestet, a főváros turizmusát magasabb szintre emeljük
– mondta Orbán Viktor miniszterelnök veje, aki szerint természetesen minden státuszú és hátterű vendégre szükség van, így a „bulituristákra” is. Jöjjenek is minél többen, viszont fontos, hogy ne mosódjon össze az a lokáció, ahol főként rájuk számítunk, a magasabb jövedelmű vendégek szórakoztatásával, különben a két réteg kioltja egymást, és mindkettőt elveszítjük.
Dorothea HotelFotó: George Fakaros Vision Required
„Világos vízió kell arra vonatkozóan, hogy milyen budapesti turizmust szeretnénk a következő 10-20 évben, mert más Buda és más Pest karaktere, de adott esetben a kerületenként megfogalmazott koncepció sem ördögtől való. Céltudatosan követni kell a fejlesztési terveket. Ha emelkedik a színvonal, a szobaárak is közelíthetnek a hasonló kínálattal rendelkező régiós piacokon tapasztalható összegekhez” – tette hozzá a BDPST Group igazgatóságának elnöke, aki korábban a Portfoliónak adott interjúban fejtette ki álláspontját cégcsoportja aktuális kérdéseiről, illetve a szektor helyzetéről.
Megkérdeztük Tiborczot, hogy az apósával téma-e köztük a turizmus fejlesztése. Megerősítette, hogy visszatérően, és általában ő hozza fel.
Hasonlóan gondolkodnak: vissza kell adni Budapest régi fényét. „Prágába se véletlenül özönlenek az emberek, egészen más arcát mutatja a város ma, mint mondjuk gyerekkoromban. Felújították a turisztikai látnivalókat, amely fejlesztéseknek meg is lett az eredménye.” Párhuzamot vonva elmondta, hasonló célt szolgált itthon például a Kossuth tér felújítása, ami 2010-ben még úgy nézett ki, mint egy parkoló, mára viszont top attrakció lett. Ugyanígy a várnegyedben zajló fejlesztések hatása is érzékelhetővé válik az idegenforgalom felfutásában.
Meg kell térülniük a privát beruházásoknak
Ha már eljutottunk a családi szálig, arra is kíváncsiak voltunk, vajon a rokoni kapcsolat befolyással lehetett-e arra, hogy nemzetközi védettséget élvező, világörökségi területen fekvő épülettömbben valósulhatott meg a most átadott beruházás.
Nyilvánvalóan nem befolyásolta. Más befektetők értékmentő beruházásai is kapnak lehetőséget a megvalósításra, csak az nem lesz a közbeszéd tárgya. Számos műemlékvédelmi projektnél vannak egyedi elbírálások, éppen azért, mert a védendő értékeket meg kell tartani, fel kell újítani, ez nem kérdés. De azt gondolom, hogy e mögött nem állhat a magyar állam a privát beruházások helyett, azoknak viszont meg is kell térülniük. Az épületek falai adta kereteket olyan tartalommal kell megtölteni, amelyek lehetővé teszik a megtérülést, ezért kellenek az új funkciók.
Rávilágított: aki belép ide, az műemléki környezetbe csöppen, az értékek megőrzésével, mégis modern megoldásokkal találkozik. „A koncepciót és belsőépítészeti terveket a méltán híres milánói építészirodának, a Lissoni & Partnersnek köszönhetjük, Piero Lissoni csapata szorosan együttműködött a magyar szaktervezőkkel.” Felidézte, hogy
már a tervezés idején rengeteg támadást kaptak, hogy tönkreteszik a műemléki környezetet, a városképet, holott leszakadt födémmel, összeomlás-közeli állapotban vették át az épületeket.
Úgy véli, a mostani megnyitó talán elveszi a támadások élét, ugyanis nemcsak műemléki értékeket óvtak meg, hanem felújítottak és helyreállítottak. Kifejtette, hogy a rendkívül költséges fejlesztésben az épületegyüttes homlokzatát minden oldalról meg kellett támasztani, hiszen belülről összenyitották őket, és egy egész komplexumot hoztak létre. „Megóvtuk és felújítottuk a többi között a műemléki lépcsőházat, amit egyenként, darabokban szedtünk szét, és utána darabokból raktunk össze. Óriási munka volt, de azt gondolom, a végeredmény önmagáért beszél.” Tiborcz István szerint a kivitelezési munkákat végző Market Zrt.-nek cseppet sem volt könnyű dolga a bontástól az átadásig eltelt négy évben, miután három különböző korban épült, három teljesen különböző épületet kellett összenyitni.
Dorothea HotelFotó: George Fakaros Vision Required
Hol lenne ma Tiborcz István?
A cégcsoport jövőbeni terveire is kíváncsiak voltunk, Tiborcz István annyit mondott, hogy vizsgálják a befektetési lehetőségeket itthon és a környező országokban is. A luxuskategória mellett kötelezték el magukat, a lakás- és a szállodafejlesztés terén egyaránt. Bár eredetileg elsősorban az aktuális hotelprojekttel kapcsolatban indult a beszélgetésünk, ha már szélesítettük ezt a kört az Airbnb-féle konkurenciaharccal, a műemlékvédelemmel, sőt az Orbán családdal, feltettük azt a kérdést is, ami talán mindenkiben ott motoszkál. Nevezetesen: hol tartana ma Tiborcz István az üzleti életben, ha nem a miniszterelnök az apósa, vajon ismernénk-e egyáltalán a nevét?
Nagyon remélem, hogy itt tartanék, bár valószínűleg jóval kevésbé ismernék a nevemet. Orbán Viktor vejeként ugyanis rengeteg ember számára lettem érdekes. Vannak, akik emiatt szeretnek, mások utálnak, de akadnak bőven olyanok is, akik emiatt keresik az üzleti kapcsolatot velem. De összességében torzíthatja a szakmai teljesítmény valós megítélését – akár pozitív, akár negatív irányban. Kellett idő ahhoz, hogy ezt megtanuljam a helyén kezelni. Igaz, megtiszteltetés a miniszterelnök vejének lenni, és egyben inspiráló személynek tartom Orbán Viktort, de az üzleti élet önálló szereplőjeként nem azzal a gondolattal kelek fel reggel, hogy az apósom a miniszterelnök
– mondta. Hozzátette: diverzifikált, több lábon álló befektetési struktúrával rendelkező befektetőcéget hozott létre, aminek az egyik lába az ingatlanfejlesztés és a turizmus-vendéglátás. „A fejlesztéseinkkel növeljük Budapest és Magyarország vonzerejét.”
Ugyanakkor hangsúlyozta, hogy már jóval azelőtt is voltak szabad szemmel jól látható eredményei, sikerei, mielőtt a feleségét megismerte.
„Szerencsésnek mondhatom magam, hogy jó családból származom, az édesapám egy orvosdinasztia tagja, ő maga is orvos, de amióta az eszemet tudom, mindig is vállalkoztak az édesanyámmal. Volt honnan örökölni ezt a szellemiséget, az első cégemet már egyetemistaként létrehoztam: energiamegtakarítással foglalkozott, ami a 2008–2009-es válság idején hiánypótlónak bizonyult. Németországból importált transzformátorokat adtunk el Magyarországon úgy, hogy mi finanszíroztuk a beruházást, az ügyfél pedig a megtakarításból fizetett ki minket. Ez bevált, jól működött, de később értékesítettem.” 
A reptérről a városba be is kell jutni
 „Ahhoz, hogy a budapesti turizmus a prémiumminőség irányába mozduljon el, és ezáltal a luxushotelek is nagyobb figyelmet kapjanak, a négy falon túl is szükség van az infrastruktúra fejlesztésére, ez alatt elsősorban a repülőtér és a város közötti összeköttetést értem” – mondta az Indexnek Cameron McNeillie, a Dorothea Hotel igazgatója. Meglátása szerint a magas minőségű szállodák mellett szükség lenne arra, hogy a luxusmárkák üzletei nagyobb számban legyenek jelen Budapesten, hogy minél több csúcskategóriás gyártó termékei válhassanak elérhetővé. Úgy véli, követendő példa lehet az e téren előrébb járó Bécs és Prága. Cameron McNeillie szerint attól lesznek egyediek a kategória többi piaci szereplőjével szemben, hogy dizájnvezérelt szállodájukban kortárs luxust képviselnek. Budapest jelentőségét leginkább csodálatos építészetében és az ország biztonságában látja, ami rendkívül fontos az ide érkező utazók számára."
Hungary,2023-11-17,Index.hu,https://index.hu/belfold/2023/11/17/lmp-alberlettorveny-javaslat-varosrehabilitacio-budapest-150/,Albérlettörvényt sürget az LMP,"Egy fiatal saját erőből nemhogy lakást nem tud vásárolni Budapesten, fizetéséből a fővárosi albérletre sem futja – hívta fel a figyelmet Csárdi Antal, az LMP frakcióvezető-helyettese.
Az ellenzéki frakcióvezető-helyettes pénteken, online sajtótájékoztatóján köszöntötte a megalakulásának 150. évfordulóját ünneplő Budapestet, és arról beszélt, hogy aki körülnéz a fővárosban, az „csodákat lát”, mert a „világ legszebb helyén élünk”.
A képviselő a lakhatási helyzetet elemezve azt mondta, hogy egy pályakezdő fiatal nem képes saját erőből ingatlant vásárolni, a béréből pedig nem tud albérletet fizetni. Jelenleg egy budapesti albérlet átlagosan 200-230 ezer forintba kerül, ezért az Országgyűlésnek és a városvezetésnek is feladata, hogy javítson a lakhatási válságon – tette hozzá.
Kijelentette, olyan albérlettörvényre van szükség, ami mind a bérlő, mind a tulajdonos jogait biztosítja. A főváros megújulását segítené a városrehabilitációs programok visszahozása – idézte az MTI Csárdi Antalt, aki Belső-Ferencvárost említette példaként. Azt mondta, nem szabad megengedni, hogy „gyakorlatilag kisajátítsák ezt a várost” a turisták, ezért sokkal szigorúbb szabályozást kért az Airbnb-lakásokra."
Hungary,2023-11-01,Index.hu,https://index.hu/gazdasag/2023/11/01/reszveny-befektetes-technologia-tech-equilor-varga-zoltan/,"Zuhanó részvények, repedező cégek, és a mélypont még csak ezután jöhet","A kockázatmentesnek tartott 10 éves amerikai állampapírpiaci hozam az elmúlt 3 hónapban 3,75 százalékról 5 százalék közelébe emelkedett, mely a kockázatosabb részvényeket leárazza – jelezte lapunknak Varga Zoltán. Az Equilor Befektetési Zrt. szenior elemzője az Indexnek rámutatott, hogy az amerikai technológiai részvényeket – mint például az Apple, Amazon, Microsoft – tartalmazó Nasdaq Composite 12-13 százalékot esett az elmúlt hónapokban.
A tavaly jelentkező globális inflációs hullám miatt a jegybankok jelentős kamatemelésre kényszerültek, a folyamat automatikusan emelte a kötvénypiaci hozamszinteket. A következő időszak legfontosabb kérdése, hogy a jelenlegi globálisan szigorú környezet mennyi ideig marad fenn, ebben az amerikai jegybanknak lehet ismét fontos szerepe. 
Az amerikai állampapírpiaci hozamok emelkednek, és mivel az egyik legkevésbé kockázatos befektetési lehetőség, ezért sokan elfordulnak a kevésbé biztonságosnak tartott részvényektől.
Ennek hatására az amerikai technológiai részvényeket tartalmazó Nasdaq Composite 12-13 százalékot esett
– jelezte az Indexnek Varga Zoltán, az Equilor Befektetési Zrt. szenior elemzője. A szintén technológiai részvényeket tartalmazó Dow Jones-index ezzel szemben „csak” 9 százalékot lépett vissza, mivel főleg érett vállalatokat vonultat fel: a Microsoftot, az IBM-et, az Intelt, az Apple-t és a Cisco Systemet. Tehát a kisebb vállalatokat erősebben érinti a hozamemelkedés miatti befektetői elfordulás.
A korai növekedés szakaszában lévő vállalatoknak kisebb az eredménytermelő képessége, sok esetben évekig veszteségesen működtetik őket, ez esetben a termék- vagy szolgáltatásötletet, a menedzsment vízióját veszik meg a befektetők
– magyarázta lapunknak az Equilor szakértője. Felidézte, hogy a kezdeti években a Netflix, de a Tesla is 2020 előtt folyamatosan veszteséges volt. Az árazási modellekben tehát ezeket a cégeket érinti leginkább negatívan az állampapírpiaci hozamemelkedés, és ez leginkább a technológiai szektorra jellemző. 
Globális hullámokat vet a hozamemelkedés
A hozamemelkedés minden részvény árazását érinti, és mivel nemcsak az amerikai, de a globális hozamok is emelkedtek az elmúlt időszakban, ez a világ minden részén negatív hatással van a részvényárfolyamokra. Ezek közül is kiemelkedő a japán Nikkei-index, amely 10-11 százalékot esett a fenti időszakban. 
Nagyon fontos kérdés, hogy mennyire tartósan ragad a hozamszint 5 százalék közelében vagy akár felette. Ez nagyban függ az amerikai jegybank további kamatpolitikájától.
Amennyiben több hónapra a jelenlegi szint közelében maradunk, további átárazódás várható a technológiai szektorban, ami az árfolyamok további csökkenését jelentheti
– magyarázta lapunknak Varga Zoltán. Az Equilor szenior elemzője a befektetőknek azt tanácsolja, hogy ebben az időszakban törekedjenek nagyobb diverzifikációra, azaz válogassanak több eszközosztályból – részvények, államkötvények, nyersanyag-ETF-ek, akár ingatlanalapok –, és a devizakitettséget is érdemes lehet megosztani, például forintban, euróban, dollárban.
A mélypont még csak ezután jöhet
Az Equilor elemzője szerint annyit biztosan ki lehet jelenteni, hogy amikor a piaci szereplőkben felvetődik az Egyesült Államokban az első kamatcsökkentés lehetősége – ez jó eséllyel 2024 második felében várható– , a kötvénypiaci hozamok lefelé fogják venni az irányt, mely nagy valószínűséggel pozitívan hat majd a technológiai részvények árfolyamára.
A köztes időszakban azonban könnyen elképzelhető, hogy a jelenleginél akár jóval alacsonyabb részvényárfolyamokkal fognak találkozni a befektetők.
A legtöbb olyan technológiai részvényhez hasonlóan, amelyeket a Covid–19-járvány idején növekedési motornak tekintettek, az Airbnb 2021-ben – közvetlenül a Nasdaq debütálása után – emelkedett, majd tavaly süllyedt. 2023-ban visszapattant, de az emelkedő kamatlábak, a magas energiaárak és a recessziós félelmek miatt a befektetők az utóbbi időben kifaroltak a részvényből, ami különösen szembetűnő volt a július közepétől október közepéig tartó időszakban. Az Apple-részvények szintén zuhantak az elmúlt három hónapban.
Forrás: tradingview.com
A részvényárfolyam volatilitását csökkentheti a konzervatívabb vállalatvezetés – kevesebb hitel felvétele –, az átlátható működés, a befektetők széles körű tájékoztatása. Ugyanakkor az átfogó piaci volatilitást nem tudják csökkenteni mikroszinten a cégek, és ez nem is feladata a vállalatvezetőknek – világított rá Varga Zoltán. Összességében tehát sok múlik a globális kockázatok és a gazdasági környezet alakulásán, amely alapján a jegybankok meghozzák a kamatdöntéseket, ezzel befolyásolva a hozamokat és a befektetők választásait. 
(Borítókép: Spencer Platt / Getty Images)"
Hungary,2023-10-31,Index.hu,https://index.hu/kulfold/2023/10/31/egyesult-allamok-michigan-airbnb-denever-tamadas-turizmus/,"Szállást béreltek az Airbnb-n, denevérek támadták meg őket","Egy michigani bérelt ingatlanban tartott osztálytalálkozó a résztvevők szerint „halloweeni horrorfilmmé” változott, amikor denevérek hada támadta meg őket.
2023. július végén az Airbnb-n keresztül egy társaság kibérelt egy ingatlant, hogy itt tarthassák a középiskolás osztálytalálkozójukat – írja a New York Post.
Az első három nap minden rendben volt, a harmadik éjszakán azonban két nő furcsa hangokra ébredt fel, és azt látták, hogy valami repked a hálószobában. A nők rémülten menekültek ki a szobából a folyosóra, és becsapták maguk mögött az ajtót.
A bérlők kezdetben azt hitték, hogy csak egy kóbor denevérről van szó, de hamarosan elborzadva fedeztek fel egy egész kolóniát belőlük a folyosón. Megpróbáltak kirohanni a házból, de a lépcsőházat „denevérekkel telezsúfolva” találták, így visszamentek a hálószobájukba, és elbarikádozták magukat, ám minden erőfeszítésük ellenére a denevérek így is be tudtak hatolni a szobájukba.
A bérlők közül néhánynak a hajába gabalyodtak az állatok, és legalább egyiküket meg is harapták.
A házhoz kihívott kártevőirtó a padlást denevérguanóval borítva találta, az alagsor falai pedig denevérvizelettől csöpögtek, ami arra utal, hogy a hatalmas denevérkolónia már évek óta a házban élhetett.
Az eset után a bérlők jogi panaszt nyújtottak be az Airbnb ellen, amiért a cég engedélyezte, hogy az ingatlant meghirdessék a platformon. Az ingatlan tulajdonosait és a karbantartókat pedig azzal vádolják, hogy nem gondoskodtak a lakóhely biztonságáról, mielőtt bérbeadásra kínálták volna azt.
Senki sem számít arra, hogy denevérek hada támadja meg. Ez úgy játszódott le, mint egy jelenet egy halloweeni horrorfilmből
– mondta Jon Marko ügyvéd.
Az Airbnb nem reagált a perrel kapcsolatos megkeresésre."
Hungary,2023-10-17,Index.hu,https://index.hu/gazdasag/2023/10/17/ado-nav-digitalis-adoelkerules/,"Fontos változás, amire az adózók egy részének figyelnie kell","Újabb adatszolgáltatásra kell készülniük még az idén a hazai adófizetők egy csoportjának – hívta fel lapunk figyelmét Gyányi Tamás adószakértő, a WTS Klient szenior partnere. Az új kötelezettség alanyai a digitálisplatform-üzemeltetők, akiknek december 31-ig szükséges elvégezniük az adatszolgáltatáshoz elengedhetetlen átvilágítási eljárásokat, jövő január 31-ig pedig teljesíteniük kell az első adatszolgáltatási kötelezettséget.
Az úgynevezett DAC7 irányelv rendelkezéseit 2022. december 31-ig kellett átültetnie a tagállamoknak a saját jogába. Az irányelv Magyarországon – az elődjéhez hasonlóan – egy, a Nemzeti Adó- és Vámhivatal felé teljesítendő adatszolgáltatási kötelezettséget eredményezett, amelynek fő alanyaivá jelen esetben a digitálisplatform-üzemeltetők váltak. Az Európai Unió Tanácsának az adózás területén történő közigazgatási együttműködésről szóló, 2011/16/EU irányelv DAC7 (2021/514/EU) névre keresztelt módosításának célja
az adócsalás,
adókijátszás
és adókikerülés megelőzése
olyan vállalkozások esetében, amelyek digitális platformokon kínálják termékeiket vagy szolgáltatásaikat, főként határon átnyúló ügyletek keretében.
A magyar jogrendbe a 2013. évi XXXVII. törvény módosításával beillesztett kötelezettségek a digitálisplatform-üzemeltetők adminisztrációs terheit növelik. A változás a 2023. évi adócsomag több eleméhez hasonlóan ez év elején lépett hatályba. A digitálisplatform-üzemeltetők azok a szervezetek, amelyek értékesítők – beleértve a szervezeteket és a magánszemélyeket is – rendelkezésére bocsátják a felhasználók (vásárlók) számára hozzáférhető felületeket.
Legyen szó akár honlapokról vagy éppen alkalmazásokról, minden olyan platform érintett lehet, amely az értékesítő és a felhasználó közötti kapcsolat felvételét lehetővé teszi – az érintett tevékenység felhasználók számára történő közvetlen vagy közvetett elvégzéséhez.
Kikre vonatkozik?
Az adatszolgáltatási kötelezettség ugyanakkor nem terjed ki azokra a szoftverekre, amelyek kizárólag csak
az érintett tevékenységgel kapcsolatos kifizetések kezelését,
az érintett tevékenység felhasználók általi megjelenítését vagy hirdetését,
a felhasználók valamelyik platformra irányítását vagy áthelyezését
teszik lehetővé.
A kötelezettség ráadásul nem csupán a magyar vállalkozásokra, hanem azokra az EU-s vállalkozásokra is vonatkozik, amelyek Magyarországon bejegyzettek, és állandó telephelyük, valamint az üzletvezetésük helye egyaránt Magyarországon található
– jelezte az Indexnek Gyányi Tamás, a WTS Klient szenior partnere.
Elmondta, hogy ráadásul bizonyos esetekben az EU-n kívüli vállalkozásokra is vonatkozik az adatszolgáltatási kötelezettség. Ebből kifolyólag például egy online piacteret kínáló magyar vállalkozás mellett olyan neves multinacionális platformüzemeltetőknek is kötelező adatot szolgáltatniuk a hatóságok felé, mint például
az Amazon,
az eBay,
a Booking.com
vagy éppen az Airbnb.
Mit és meddig kell megtenni?
A platformüzemeltetőnek be kell jelentkeznie az adóhatóságnál az adatszolgáltatásra kötelezett platformüzemeltetői minőség keletkezését követő 15 napon belül. A már működő digitálisplatform-üzemeltetők első bejelentkezési határideje 2023. február 15-e volt. A fent említett szabályoknak megfelelő EU-s vállalkozásoknak akkor is szükséges bejelentkeznie a magyar adóhatóságnál, ha választásuk szerint más tagállamban teljesítik az adatszolgáltatási kötelezettséget.
Az átvilágítási feladatok a magánszemélynek vagy szervezetnek minősülő értékesítő adatainak beszerzését és ellenőrzését (pl. adószám ellenőrzése), az illetőségének megállapítását, továbbá ingatlan-bérbeadás esetén az ingatlannal kapcsolatos információk beszerzését foglalja magában. Az adatszolgáltatáshoz szükséges átvilágítási eljárásokat az adatszolgáltatási időszak végéig, december 31-ig kell elvégezni.
Az átvilágítással és adatszolgáltatással összefüggő intézkedésekről és az ezek alapjául szolgáló információkról kötelező nyilvántartást vezetni, illetve azt tíz évig megőrizni.
Az adatokat évente egyszer, egy naptári évre vonatkozóan, de negyedéves bontásban kell megadni a követő év január 31-ig. Tehát az első, 2023-ra vonatkozó adatszolgáltatás határideje 2024. január 31-e.
Miről kell adatot szolgáltatni?
Az adatszolgáltatást meghatározott esetekben az ellenérték fejében végzett alábbi, úgynevezett érintett tevékenységek esetében szükséges megtenni:
ingatlan bérbeadása, beleértve a lakó- és üzleti ingatlanokat, valamint minden egyéb ingatlant és parkolóhelyet,
személyi szolgáltatás,
áruk értékesítése,
közlekedési eszköz bérbeadása.
Ugyanakkor mentesülhetnek azok az értékesítők, akik felé a digitálisplatform-üzemeltetők kevesebb mint 30 áruértékesítést tettek lehetővé, és ezek összege legfeljebb 2000 euró, illetve amelyek részére több mint 2000, ingatlan-bérbeadásra vonatkozó tevékenységet tettek lehetővé.
Az adatszolgáltatásnak az értékesítők számos adata mellett az ügyletek darabszámát és az ellenérték összegét, sőt adott esetben a használt pénzforgalmi számla adatait is tartalmaznia kell.
Bírságot kaphatnak, akik hibáznak 
Amennyiben a digitálisplatform-üzemeltetők elmulasztják bejelentési, változásbejelentési, adatszolgáltatási, nyilvántartási kötelezettségeiket, vagy késedelmesen, hibásan, valótlan tartalommal vagy hiányosan teljesítik, az adóhatóság 2 millió forintig terjedő mulasztási bírsággal sújthatja őket.
Az adatszolgáltatás a digitálisplatform-üzemeltetők feladata, ugyanakkor az értékesítőknek is tisztában kell lennie annak lehetséges adóellenőrzési kihatásaival.
Az adatszolgáltatások alapján ugyanis a tagállamok adóügyi információcserét hajtanak végre, amelynek a célja az egyes tagállamok hatósági ellenőrzéseinek támogatása. Az online értékesítési platformok elterjedésével a határon átnyúló szolgáltatások és termékértékesítések minden vállalkozás számára könnyen végrehajthatóvá váltak, ugyanakkor ezek az ügyletek sok esetben talajt biztosítottak az agresszív adótervezéshez. Emellett külön kérdést vet fel az is, vajon minden értékesítő tudja-e, hogy egy internetes értékesítési felületet kínáló szolgáltatás igénybevételekor mihez járult hozzá a regisztráció során. Elvégre a platformüzemeltetők az adatokat nemcsak saját célokra gyűjtik, hanem továbbítják is a hatóságok felé.
Amennyiben az adóhatóságok európai szinten egységesen rendelkeznek majd a platformszolgáltatóktól származó információkkal, akkor a helyi kockázatelemzési eljárások alkalmával könnyebben fel tudják mérni annak a valószínűségét, hogy egy külföldi személynek vagy szervezetnek valamely vállalkozási tevékenysége után belföldön keletkezik-e adófizetési kötelezettsége, legyen az akár általános forgalmi adó – lásd: távértékesítés –, akár jövedelemadó
– tette hozzá az adószakértő."
Hungary,2023-10-07,Index.hu,https://index.hu/kultur/zene/2023/10/07/okosan-szidni-szeretni-orszag-ed-sheeran-album-dal-pop-edward-elgar/,Így kell okosan egyszerre szidni és szeretni az országot,"A zene ott van körülöttünk, a levegőben, a világ tele van zenével, és egyszerűen csak annyit veszünk belőle, amennyire szükségünk van – olvasható az Edward Elgarról szóló, Egy élet levelei című kötetben. Elgar leghíresebb zeneműve az 1899-es keltezésű Enigma-variációk. Bevallottan ez a darab volt hatással Ed Sheeran legújabb, 2023. szeptember 29-én megjelent, Autumn Variations című albumára, amely idén már a második lemeze.
Négy hónappal ezelőtt megjelent, Subtract című albuma volt az utolsó az idegesítő matematikai jeleket tartalmazó munkák sorában. Az új album is olyan, mint a levegő, Sheeran csak annyit használt fel belőle, amennyire épp szüksége volt. Se többet, se kevesebbet.
Változnak az évszakok
Sheeran hetedik stúdióalbumát tehát az Enigma-variációk ihlette, amely 14 zenés portrét tartalmaz a hozzá közel állókról, a feleségéről, a barátairól. De míg Elgar nem árulta el a variációk középpontjában álló rejtélyt, vagyis hogy kiket idézett meg a zenéje, addig Sheeran kendőzetlenül beszélt arról, milyen hatások érték az utóbbi időkben; mennyire felzaklatták felesége egészségügyi problémái, valamint a legjobb barátja, Jamal Edwards hirtelen halála. A lemez egy nagy baráti tabló, de a szereplők nem mosolyognak rajta, hiszen különböző életválságokon mentek keresztül. 
                        
Őszi tárlat
Az Autumn Variations legnagyobb meglepetése, hogy elhagyta a matematikai jeleket, helyettük a borítón tucatnyi fekete-fehér rajzot látunk. Az egész olyan benyomást kelt, mintha egy nagyon menő specialty kávézó tálcaalátétje lenne. Illetve emlékeztet azokra a grafikákra is, amelyeket az airbnb lakások konyháiba tesznek ki a lakberendezők.
De ez még mindig nem mond semmit a zenéről, amely valójában ugyanolyan, mint Sheeran korábbi összes felvétele, mínusz nagy slágerek. Na, tessék, máris itt egy matematikai jel!
Ed Sheerannel kapcsolatban sokaknak leginkább a rendezvényszervezés jut először eszükbe, hiszen a Perfect és a Thinking Out Loud még mindig a legnépszerűbb esküvői dal az Egyesült Királyságban.
Most pedig az England című dala – és erre csak Ed Sheeran képes – egyszerre teremti meg az új, alternatív nemzeti himnuszt és egyben az ellenzék himnuszát is. Sheeren azt mondja a dalban, hogy úgy látja, hogy hazájának egyre rosszabb a híre, minden hideg és szürke, mégis olyan nyugalmat, csendet és békét talál az ő szigetükön, amit máshol nem.
Persze valójában nem is Edward Elgar gyakorolta rá a legnagyobb hatást, hanem Aaron Dessner, a The National főnöke, aki a májusban megjelent Subtractet is gondozta, és mellesleg a világ másik A kategóriás popsztárjával, Taylor Swifttel is sokat dolgozott. Talán akkor járunk a legjobban, ha úgy tekintünk, az Autumn Variationsre, mint afféle bónuszokra, amelyeken kiteljesedik Sheeran szezonális szentimentalizmusa. 
Variációk egy témára
Sheeranben mégis az a jó, hogy büszkén vállalja a fantáziátlanságát és ötlettelenségét. A rock and roll elmúlt hatvan éve az egyéniség hajszolásáról szólt, és végre eljött az idő, hogy a pop olyan legyen, mint a leginkább adekvát lejátszó készüléke, a szállodai lift.
Viszont el kell ismerni, hogy remek érzéke van a történetmeséléshez – jó…, megidézett hangulatai temperáltak. Megvan ennek a szépirodalmi párja is: ismerjük azt a jelenséget, amikor azok a  legnépszerűbb írók, akiknek nincs stílusuk, nincs hangjuk, egyetlen jó soruk nem volt, mégis el tudnak mesélni egy sztorit, amit szinte mindenki imád.
Fotó: Poós Zoltán
Szép szolidan
Olyan az egész, mintha a Facebook-idővonaladon sorra jönnének a barátaid fotói, az érettségi tablók, a gyerekkori polaroidok, az ételfotók a papírdobozos kínai kajákról, valamint a Jóbarátok-gifek. A lemez vontatott, unalmas, minimalista pop, Sheeran mégis attól szuggesztív, hogy jellegtelen. Attól popsztár, hogy nem popsztár. Az Autumn Variations pedig kellően szolid ahhoz, hogy amikor egy manchesteri Starbucksban megszólal, ne nyomja el az eladó hangját, amikor ezt kiabálja: Ed, elkészült a kávéd!
Ed Sheeran Autumn Variations
 Warner / Gingerbread Man Records
 14 szám, 49 perc
5 / 10"
Hungary,2023-09-15,Index.hu,https://index.hu/kultur/cinematrix/2023/09/15/fisk-netflix-ausztral-szitkom-elso-evad-rejtett-kincs-streaming-humor-streaming-tv-ajanlo/,Betegre röhögtük magunkat a Netflix új vígjátéksorozatán,"A Fisk című vígjátéksorozatot az ausztrál ABC már 2021 tavaszán bemutatta, de hiába lehetett azóta is olyanokat olvasni róla, miszerint ez a legviccesebb dolog, amit az ausztrálok valaha kiadtak a kezeik közül, nekünk jó sokat kellett várnunk rá, hogy belekóstoljunk ebbe a különleges produkcióba. Kitty Flanagan alkotása pár hete, augusztus elején érkezett meg a magyar Netflixre, ergo a pofátlanul vicces szériák rajongóinak most már semmi kifogásuk nem lehet, hogy miért nem néztek bele a Fiskbe.
A Fisk a legviccesebb munkahelyi szitkom a The Office óta, nincs kecmec.
A történet középpontjában egy ügyvédnő, Helen Tudor-Fisk (Kitty Flanagan) áll, akinek az élete egyik pillanatról a másikra hullik darabjaira, sydney-i munkahelyéről kirúgják, és még a házassága is zátonyra fut. Nincs mit tenni, a nő visszaköltözik szülővárosába, Melbourne-be, ahol kénytelen egy szerényebb iroda ajánlatára igent mondani. Amellett, hogy tényleg egy félamatőr cégről van szó, Fisknek még egy nehézséggel meg kell küzdenie az idióta kollégáin kívül: azzal, hogy innentől öröklési joggal foglalkozik.
Fotó: ABC TV
Kitty Flanagan karakteréről tudni kell, hogy hozzá képest Doktor House egy visszafogott, finom és barátságos ember. Fisknek tényleg ami a szívén, az a száján, az ügyvédnőt picit sem érdekli, hogy éppen gyászoló emberek lelkébe gázol bele, amikor egy-egy bunkóság elhagyja a száját. Tény, hogy Fisknek nehéz esetekkel kell megbirkóznia, hősnőnk a pilotban egy, a testvére vazektómiáját kikényszeríteni próbáló idősebb hölggyel üvöltözik, aztán rendre kell intenie egy másik nőt, aki meghalt szerette hamvaiból nem akar adni egy aranyásó szeretőnek. Míg a harmadik epizódban egy anya–lánya páros bukkan fel, akik úgy vannak felöltözve, mint a cirkuszi bohócok, ráadásul enyveskezűek is.
A főszereplő, Flanagan egyszerűen brillírozik, legyen szó fizikai humorról, grimaszokról, egy pohár ijedt falhoz vágásáról vagy a verbális viccelődésről. Fisk száját úgy hagyják el a beszólások, hogy fetrengünk a röhögéstől. A Gruber & Grubernél azért vannak Helenen kívül is nehéz esetek, az irodát vezető Ray Grubernek (Marty Sheargold) fogalma sincs, hogy kéne egy csapatot vezetni, a fickó túl szigorú nővérének, Roznak (Julia Zemiro) viszont annál több – így az első évadban játékosabb és komolyabb összetűzésekből nincs hiány. És akkor még nem is beszéltünk a webmesterről, az iroda hackeréről, George-ról (Alan Chen), aki bármilyen másik szitkomban lopná a show-t azzal, hogy olyan, mintha a Kockafejekből tévedt volna ide. A Fisknek azonban tényleg irtó erős karakter a főszereplője, akit nem lehet kilökdösni a rivaldafényből.
Amellett, hogy a mindössze 6 részes szezonban Fisk munkahelyi gyötrelmei terítékre kerülnek, látjuk a nő magánéletét is, aki azon a fronton se brillírozik.
A nő apjának láthatóan már nincs ki mind a négy kereke, de amúgy Helennek se, akit rögtön a legelején kidobnak az általa bérelt Airbnb-ből. Sőt, ha ez nem lenne elég, felbukkan a sorozat hősének exférje is a színen, aki nagy mocsokságot művel. Ennek köszönhetően viszont behozzák a készítők Fisk kutyája révén az első érzelmes szálat. Itt jegyeznénk meg, hogy amennyire a Fisknek jól áll a humorizálás, úgy a szívünk megcsavarásában se bukik el ez az új szitkom. Néha kénytelen vagyunk ugyanis a meghatottságtól törölgetni a szemünket, miközben nézzük.
A Fisk egy igazi rejtett gyöngyszem, és a zombis Gikszer után bizonyítja, hogy bizony érdemes odafigyelni arra, amit az ausztrál sorozatkészítők csinálnak. Még úgy is, hogy pár poén erőltetett a szériában, és elmegy a fejünk mellett néhány csattanó. Legalább tízpercenként viszont úgy betalál egy, hogy hangosan hahotázunk rajta.
Nagy kár, hogy egyelőre arról nincs infó, hogy a Netflixre mikor jön, és jön-e egyáltalán a Fisk második évada. Biztos, hogy mi azt is megnézzük, mert egy kihagyhatatlan vígjátékszériáról van szó. Angoltudás mondjuk szükséges hozzá, mert csak eredeti hangon, angol felirattal elérhető a legnépszerűbb streamingszolgáltatón az első szezon.
8/10
A Fisk első évada a Netflixen nézhető."
Hungary,2023-09-08,Index.hu,https://index.hu/gazdasag/2023/09/08/airbnb-rovidtavu-lakaskiadas-ingatlan-ingatlanpiac-berloi-piac-rovidtavu-lakaskiadas-turizmus-szallas-szallashely/,"Megélhetési mentőövet nyújt, ezért aki tudja, csinálja","Nemcsak fizetéskiegészítésként funkcionál, de sok család megélhetéséhez is hozzájárulhat a rövid távú lakáskiadás. Ugyanakkor az Airbnb-lakásokra vonatkozó szabályozás körül továbbra is sok a kérdőjel, az amerikai hátterű vállalat az Indexnek úgy nyilatkozott: minden országban arra biztatják lakástulajdonosokat, hogy tartsák be – a sok esetben területenként változó – szabályokat.
Az Airbnb-házigazdák (hostok) 42 százaléka nevezte kiemelkedő jelentőségűnek az ebből származó jövedelmet, míg 11 százalék számára ez az elsődleges bevételi forrás – derül ki az Airbnb anyacégének felméréséből, ahogy az is, hogy a kiadásból származó többletjövedelmet az emelkedő megélhetési költségek fedezésére fordítják.
„Számos ember számára nyújt megélhetési mentőövet ingatlanuk Airbnb-ztetése (hosting)” – vázolta az Indexnek az amerikai háttérű vállalat.
Az Európai Unión belüli Airbnb-hostok több mint 40 százaléka állítja, hogy
a lakáskiadás segített fedezni a növekvő élelmiszerárak jelentette terheket, illetve egyéb költségeket is tudtak fedezni belőle, valamint több mint egyharmaduk mondta azt, hogy a többletjövedelem segít a megélhetésben.
A vállalat a szolgáltatás folyamatos javításán dolgozik, a változtatások pedig a teljes turizmusra hatással vannak. A frissítések hatására ugyanis Európa legforgalmasabb turisztikai gócpontjai mellett az eddig kevésbé frekventált területek is figyelmet kaptak – derül ki az Airbnb 2022-es jelentéséből. Ez főként a főváros–vidék viszonylatban mutatkozik meg, az ajánlások útján történő forgalomterelés hatására ugyanis a koronavírus-járványt követően 55 százalékkal nőttek a vidéki desztinációk 2022 első háromnegyed évében 2019 azonos időszakához képest.
Kérdőjelek a szabályozás körül
Ahogy az Index egy korábbi, szintén az Airbnb-piacot boncolgató cikkében írta: a rövid távú lakáskiadás engedélyhez kötött, vagyis nem hirdheti kénye-kedve szerint otthonát az Airbnb oldalán, vagy egyéb platformon.
Előfordul, hogy olyan ingatlanokat tüntetnek fel az Airbnb listájában kivehető szállásként, amelyek nem rendelkeznek a megfelelő engedéllyel. Terézváros (Budapest VI. kerület) önkormányzata két hete adott tájékoztatást arról, hogy „beindult a kerület Airbnb-kommandója”. Az ellenőrző csapat nyolc, szálláskiadó portálon hirdetett lakást ellenőrzött, ezekből öt üzemelt illegálisan, úgynevezett NTAK-szám (Nemzeti Turisztikai Adatszolgáltató Központ-szám) nélkül.
Megkérdeztük a vállalatot, hogy miként veszi fel a harcot a szabálytalanságokkal szemben. „Az Airbnb valamennyi kormánnyal készségesen dolgozik együtt egy olyan észszerű és arányos szabályozáson, ami az előírásokat betartó lakástulajdonosokat védi, az engedély nélküli airbnb-ztetés visszaszorítása mellett. Magyarországon együttműködünk a Nemzeti Turisztikai Adatközponttal. Létrehoztunk egy felületet, amin keresztül a bérbeadók megadhatják az üzemeltetési engedélyhez szükséges NTAK regisztrációs számot, és kizárólag ennek birtokában hirdethetik meg lakásukat az Airbnb platformját” – közölték.
A rövid távú lakáskiadásra területenként eltérő szabályozások vannak érvényben.
Budapesten például kerületenként változhatnak az előírások, ami jól jelzi egy egységes szabályozás létrejöttének szükségességét a nyomonkövethetőség, illetve a számonkérhetőség érdekében.
Egyes kerületekben – Terézvárosban például – társasházi hozzájárulás szükséges a rövid távú lakáskiadáshoz. „Arra biztatjuk az Airbnb-n lakásukat hirdetőket, hogy minden esetben tartsák be a helyi előírásokat” – közölte a vállalat.
Áll a bál New Yorkban
Jól mutatják az Airbnb platformáján kiadásra hirdetett lakások körüli szabályozás hiányosságait a New York-i történések. Az amerikai metropolisz illetékes hivatala létrehozott egy Airbnb-törvényt, aminek értelmében az úgynevezett 18-as számú helyi törvényhez kötik a rövid távú lakáskiadások engedélyét.
A jogszabály eredetileg júliusban indult volna, az Airbnb fellebbezett. A manhattani állami bíróság azonban elutasította a keresetet, így szeptember 5-től életbe lép a törvény, ami többek között előírja, hogy
a lakáskiadóknak hivatalos engedéllyel kell rendelkezniük, illetve
145 dollár regisztrációs díjat kell fizetniük
– számolt be még augusztus elején a Reuters.
A törvény hatása pedig már látszik, a New York-i illetékes hivatal ugyanis az Airbnb-listán szereplő 43 566 lakásból mindössze 257 regisztrációját hagyta jóvá, ami az eddigi kínálat alig több mint fél százaléka (0,59 százalék) – írja egy turizmussal foglalkozó hazai blog.
„Az új szabályozással New York város turizmusára, illetve több ezer turizmusból élő New York-i kisvállalkozóra mérnek csapást” – értékelte a törvényt Theo Yedinsky, az Airbnb globális igazgatója. A vállalat adatai szerint több mint 80 ezer szállásfoglalást regisztráltak a törvény hatályba lépésétől, vagyis a szeptember 5-tól kezdőd időszakra, ezek sorsa egyelőre kérdéses.
Az Airbnb keresetét elutasító bíró megjegyezte: 2017 és 2021 között közel 12 ezer panasz érkezett a rövid távú lakáskiadásokkal kapcsolatban.
(Borítókép: Akos Stiller / Bloomberg / Getty Images)"
Hungary,2023-09-06,Index.hu,https://index.hu/velemeny/2023/09/06/mkkp-festes-kozteri-mutargyak-esztetika/,Ez a gond a Kutyapárt betonra festett színes figuráival,"Egyre többször látni az utcán festékspray-vel fújt MKKP (Magyar Kétfarkú Kutya Párt) logót olyan street art művek mellett, mint rajzfilmfigurává festett szellőző vagy utcai betonelem. 
Sok emberből, például belőlem, ezek zsigeri undort váltanak ki. Sokaknak valószínűleg nem nyilvánvaló először, hogy miért.
A „józan ész” kifogás az lenne, hogy jópofa, színes, tehát mi lenne a baj vele? Ahogy az MKKP a saját oldalán fogalmaz: „Természetesen az emberek lelkileg jobban érzik magukat tőle (vicces, színes stb.)”. Ami színes, az valóban színes, ez objektív. A vidám mitől vidám? A vidámság egy érzés, amit a befogadóból válthat ki egy mű. Adott dolog adott embert felvidít, mást nem, és nem lehet senkire ráparancsolni, hogy legyen vidám. Tehát az, hogy valami vidám-e, szubjektív.
„Betonróka”
Van amivel akár nyilvánvaló is lehet, hogy mi a baj: a brutalista betonstruktúra átfestése, amelyhez nem illik sem a természetből (vagy inkább az irodai JYSK bögréről) merített szín és formavilág, sem maga a festett felület. Szó sincs a kommunista szellemiségtől való megszabadulástól, mivel a bauhaus, funkcionalizmus és brutalizmus a szocreállal ellentétben ideológiai elhajlásnak számítottak, és nem is igazán épültek Magyarországon ilyen épületek a kommunista diktatúra alatt. Ebben az esetben egyértelmű, hogy egy karakteres, a város épített örökségét képező struktúrának veszik el a történetisége és a karaktere. 
„Betonbigyók” 
Viszont van, amikor csak egy darab beton van átfestve. Számomra ezeknek az átfestése is ugyanolyan taszító. Miért is? A beton önazonos és őszinte anyag: kívül-belül kavics, homok, cement, víz. Azt kapod, amit látsz, kiszámítható, korrekt, szilárd és strapabíró. Ahogy a cuki kisállattá festett beton nem lesz puha vagy kedves, az MKKP sem az, aminek az akciók során látszani próbál: nem művészek, hanem a magyar pártpolitika szereplői, akik nyomást gyakorolnak más pártokra és állami szervekre.
Ez művészeti akciókkal depolitizált, a politika létszféráján kívülre helyezett politika, amivel ellentétben áll a beton önazonossága, egyenessége és őszintesége.
Ezek az akciók és művek (a készítőik depolitizálása mellett) átpolitizálják, politikai küzdelmek terepévé teszik az utcát, így például a kifestett kátyú vagy egy repedés a falon az önkormányzat ellen megfogalmazott vádként jelenik meg.
Ha az MKKP-műveknek van egységes esztétikája, akkor az a flat design, vagyis a kétdimenziós, átmenet nélküli színfelületekből álló képi elemek esztétikája. Az AirBnb, Uber, Bumble lassan szinte az összes nagyvállalati webes felület stílusa, ami egyszerre nagyon kortárs és globalizált. Ennek megfelelően középszerű és semmilyen, vagyis szó szerint lapos, ‘flat’. A flat designnal ábrázolt képi elemek jó része figurális: létező és nem létező mesék karakterei, teljesen esetleges helyeken, értelmezhetetlen helyzetekben. Elcsatolódva mindentől, ami értelmet adhatna egy mesehős fiktív vagy nem fiktív karakter életének. Modulárisak, mint egy webes felületen az ikonok: szabadon kapcsolhatod őket egymáshoz, de ez nem fog összefüggő történetekhez, maximum csak gegekhez vezetni. A brutalista, funckionalista köztéri struktúrák erőt, ambíciót sugallnak a határozottságukkal és szilárdságukkal, tehát a maguk korszakának ideáljait, szép oldalát testesítik és mutatják meg. Az MKKP-akció során nem csak lefestik, hanem felülkódolják, tehát a jelentésüket és a karakterüket változtatják meg. Végső soron ezek az akciók erőszakosak. Telefonos játékokba illő karaktereket és nagyvállalati webfelületek esztétikáját erőszakolják, terjesztik ki köztérre, és előirányozzák, hogy ezt vidámnak kellene találni. Ami a mi korszakunkban nyomasztó, a digitalizált, globalizált, cukisított sivárság és populista középszer, az írja most felül a régi kor ideáljait, vagy csak egy anyag nyersségét és egyenességét. A mindennapi nyelvben sokszor szocreálnak neveznek mindent, ami betonból van és a rendszerváltás előtt épült, pedig a szocreál nem modern, hanem historizáló. A lényege, hogy kifejezze a sztálinista ideológiát, mutassa, ösztönözze a kommunizmus építését. Tipikus magyar szocreál a klasszicizmust idéző épület munkásszobrokkal. Az irónia az, hogy 
az a nyers betonstruktúra, ami megúszta a szovjet központosítás ideológiáját, a nemzeti, historizáló köntösbe csomagoló szocreált, az MKKP akciója során áldozatul esik a JYSK bögre és a flat design globalizmusának.
Az MKKP által alkalmazott esztétika és képi elemei (flat design, mesefigurák, organikus formák) depolitizálnak, miközben ezek a köztéri megjelenések (beleértve az elkészítés folyamatát és hátterét) kifejezetten politikai munkát jelentenek, mert közösséget kovácsolnak, ezt a közösséget reprezentálják, aztán beavatkozást sürgetnek (akár olyan banálist is, mint egy kátyú kijavítása). Reprezentálják a Kutyapártot, és részvételt kínálnak fel benne. Mindez a visszájára fordul, mert saját politikájuk tehetetlenségét, ötlettelenséget, az impotenciáját mutatják meg azzal, hogy szimbolikus, felszínes, sokszor egyenesen kártékony és környezetkárosító dolgokban kínálnak részvételt. Egy jó van ezekben a street art munkákban, vagyis egy dolog vidít engem fel: hogy sokkal rosszabbakat is láttam már. Itt legalább nem hősködik senki, és senkit nem avatnak sem mártírrá, sem bűnbakká.
A szerző kultúrakutató, a kortárs művészet határterületeivel, vizuális kutatással foglalkozik.
A véleménycikkek nem feltétlenül tükrözik az Index szerkesztőségének álláspontját.
(Borítókép: Döme Zsuzsanna Suzi / Facebook)"
Hungary,2023-08-25,Index.hu,https://index.hu/gazdasag/2023/08/25/airbnb-lakaskiadas-berbeadas-rovid-tavu-lakaskiadas-central-home-ingatlan-ingatlanpiac/,"Az albérletnél is több hasznot hozhat, de a munka is több vele","Dübörög Budapesten az airbnb-piac. A lakáshotelek nagy népszerűségnek örvendenek, főként a külföldiek körében. De milyen hatással van a rövid távú lakáskiadás az albérletpiacra, és mennyire jelentenek konkurenciát a hotelek, szállodák számára?
Vegyes képet festett az Indexnek a hazai airbnb-piacról a budapesti belvárosi ingatlanpiacra specializálódott Central Home. Bár pontos statisztika nem áll rendelkezésre, a rövid távú lakáskiadások jelentős forgalmat bonyolítanak le – tette hozzá az ingatlaniroda.
A külföldiek mellett a magyarok is szívesen veszik igénybe ezeket a lehetőségeket, egyre gyakrabban választanak szálloda helyett kiadó lakást, házat vagy akár nyaralót belföldi utazások alkalmával.
Bár a Central Home adatbázisában nincs arról információ, hogy a magyar airbnb-árak nemzetközi összehasonlításban hol helyezkednek el, az iroda meglátása szerint „versenyképes a hazai árképzés”.
Büntetik a szabálytalanságokat
Lakásokat „airbnb-ztetni” nem hasraütésszerű folyamat. Egy ingatlantulajdonosnak meg kell felelnie a vonatkozó jogszabályoknak, a rövid távú lakáskiadást többek között például adófizetési kötelezettség terheli.
„Az airbnb-szabályozás területi szinten változik. A belvárosban például az egyes kerületek eltérő szabályokat határoznak meg a lakások kiadhatóságára vonatkozóan. Az V. kerületben, Belváros-Lipótvárosban egy épületnek maximum az 5 százaléka üzemeltethető lakáshotelként. Erről a kerületi közgyűlésen szavaznak, majd a kérelmek regisztrálása után ezt figyelembe véve döntenek arról, hogy kiadható-e egy lakás, vagy tiltják a rövid távú bérbeadást” – vázolta Ben-Ezra Orran, a Central Home vezetője.
Terézváros önkormányzata két hete adott tájékoztatást arról, hogy „beindult a kerület airbnb-kommandója”. Az ellenőrző csapat nyolc, szálláskiadó portálon hirdetett lakást ellenőrzött, ezekből öt üzemelt illegálisan, úgynevezett NTAK-szám (Nemzeti Turisztikai Adatszolgáltató Központ-szám) nélkül. A tulajdonosok ellen azonnali hatósági eljárás indult, a polgármesteri hivatal tájékoztatta a társhatóságokat a ,,fekete” működtetésről, így a szálláskiadók több helyről is számíthatnak a bírságra.
A Central Home is tapasztalt az utóbbi időben szabálytalanságokat értékesítői hálózatában, „nemcsak a VI. kerületben, de máshol is”. „Vannak olyan esetek, amikor ingatlanokat tartósan hirdetnek airbnb-ként kivehető szállásként, holott az üzemeltetésre nincs engedély. „Az airbnb általában szomszédok vagy más érintettek jelzései, bejelentései alapján szűri ki a szabálytalanságokat, ám ezek nem gyakori esetek” – közölte az ingatlaniroda.
Rövid vagy hosszú távra éri meg jobban?
Vajon mi éri meg jobban egy lakástulajdonosnak: ha klasszikus albérletként, hosszú távra – minimum egy évre – adja ki lakását, vagy pedig airbnb-zteti, vagyis a rövid távú bérbeadásban gondolkodik?
Az airbnb bevételgeneráló képessége rövid távon nagyobb lehet a hosszú távú bérbeadásnál, ugyanakkor több munkával jár, és szezonális változások is befolyásolják – mutatott rá a Central Home. „Hosszú távon az albérletként való kiadás biztosabb bevételt jelenthet, és kevesebb gondoskodást igényel. A markáns különbség a kiadással kapcsolatos munkavégzésben jelentkezik, ugyanis a rövid távú kiadás sokkal több törődést igényel. A hosszú távú bérlők esetében havi egy adminisztráció elég, míg airbnb-üzemeltetés esetén minden vendégváltás külön feladattal jár. Kezelőcég igénybevételével lehet havi szintű az elszámolás, ám annak díja a bevétel nagyjából 20-30 százalékát elviszi” – fejtette ki Ben-Ezra Orran.
Éves viszonylatban az airbnb szezonalitása és a verseny mértéke miatt akár 30 százalékkal nagyobb bevételt is hozhat, de lehet ugyanakkora a bevétel, mint ha albérletként hosszú távra lenne kiadva, ám mindez több munkával, így nagyobb kockázattal is jár. Ezzel szemben viszont a másik oldalon, a hosszú távú bérléssel erősebb a bizonyosságfaktor, így akinek a biztosabb befektetés kell, az inkább az albérletpiacra lép be
– tette hozzá.
A szakértő megjegyezte, az airbnb-ztetés céljából történő ingatlanvásárlás főként a külföldi befektetők körében fordul elő, a hazai vevők esetében ez az arány jóval alacsonyabb.
Konkurencia, vagy megférnek egymás mellett?
A lakáshotelek és a hagyományos szállodák, hotelek jól megférnek egymás mellett a piacon – jelezte az ingatlaniroda.
„Eltérő vevőcsoportokat céloznak meg, így általában nem közvetlen versenytársak. Mindkettő kihasználja a növekvő turizmus lehetőségeit. Az airbnb árban versenyképesebb az árérzékenyebb utazók és nagyobb csoportok számára, költséghatékonyabb azoknak a baráti társaságoknak, nagyobb családoknak, akik inkább együtt szeretnének lakni, míg a szállodák a hagyományos utazók igényeit elégítik ki” – közölték, hozzátéve: átfedés nyilván van, és időről időre a verseny is élesedik, de az érdeklődők magas száma valamennyi szállásadó számára megfelelő lehetőséget biztosít a kereslet bevonzására.
Igényes lakásokat keresnek
A lakáshoteleket keresők nem érik be lepukkant ingatlanokkal, igényes szállásokat keresnek. Ez pedig arra sarkallja az airbnb-ben utazókat, hogy a kiadásra szánt lakások magas minőséget képviseljenek.
Az airbnb magas minőségi elvárásai, illetve a lakások osztályzási rendszere ösztönzik a lakásfelújításokat, energetikai korszerűsítéseket, továbbá az igényes berendezéseket. Az értékelések és visszajelzések alapján a lakás minősége fontosabbá vált a vendégek számára, a lokáció mellett ez a másik nagyon fő szempont a keresések során
– mutatott rá az Indexnek nyilatkozó szakértő.
(Borítókép:  Papajcsik Péter / Index )"
Hungary,2023-08-17,Index.hu,https://index.hu/gazdasag/2023/08/17/ingatlan-budapest-hitel-inflacio-aremelkedes-lakas-lakasvasarlas/,Albérletre ítélve: egyre többen odázzák el a saját lakás vásárlását,"Az infláció magas szintje drasztikus változásokat eredményezett a lakásvásárlási szokásokban, és egyre több ember kénytelen elodázni a saját ingatlan vásárlását, és dönt úgy, hogy inkább albérletben tölti el a következő éveit – jelezte Ben-Ezra Orran. A Central Home szakértője rámutatott, hogy idén is erősödött az albérletpiac, és ezzel együtt a bérleti díjak is 5-10 százalékkal emelkedtek.
Az idei évben Budapesten a jelentős áremelkedés és a hitelképesség csökkenése kíséri az ingatlanpiac alakulását. „Az infláció magas szintje drasztikus változásokat eredményezett a lakásvásárlási szokásokban” – jelezte Ben-Ezra Orran, a belvárosi ingatlanokra szakosodott specialista.
Egyre több ember kénytelen elodázni a saját ingatlan vásárlását, és dönt úgy, hogy inkább albérletben tölti el a következő éveit
– állapította meg a Central Home szakértője, megjegyezve, hogy az inflációval összefüggő tendencia jelentős változásokat hozott a budapesti belvárosi albérlethelyzetben is.
A belvárosi albérlethelyzetet hagyományosan a nyár közepére, végére eső időszak határozza meg, amikor a felvételi ponthatárok kiderülnek és a szeptembertől Budapesten élő diákok megkezdik az albérletek keresését
– magyarázta a szakértő, hozzátéve, hogy ebben az évben is erősödést érzékeltek tavasz óta az albérletpiacon, különösen a belvárosi területen. A Central Home adatai szerint 
A bérleti díjak 5-10 százalékos emelkedését tapasztalhatjuk a belvárosi kiadó lakások esetében
– ismertette a Central Home adatait. Megjegyezte, hogy a jelenlegi átlagos bérleti díj Budapesten körülbelül 200 ezer forint körül mozog. Azonban fontos megjegyezni, hogy a bérleti díjakat nemcsak a lokáció befolyásolja, hanem az ingatlan típusa is. Például, a használt nappali + 1 hálószobás lakások átlagos bérleti díja 175 ezer forint, míg egy új építésű kiadó lakás esetében ez az átlag 250 ezer forint körül mozog.
A turizmus és az AirBnB piac hatása
A szakértő kifejtette, hogy az AirBnB piac visszaállása a turizmus újraindulásával komoly kihívást jelenthetne a hosszú távú albérletkínálat alakulására. Bár a kereslet a belvárosi szálláshelyek iránt továbbra is nagy, a pandémia idején a rövid távú kiadásról hosszú távúra váltó tulajdonosok nem tértek vissza a pár napot itt tartózkodók piacára. Ennek egyik oka, hogy a közvetítőcégek díjai és a hozzájuk kapcsolódó adminisztratív munka mennyisége sokakat eltántorít a hagyományos albérletpiacon való részvételtől.
A jelenlegi helyzetben a bérlőknek rugalmasnak kell lenniük, és számításba kell venniük a piaci változásokat
– mondta Ben-Ezra Orran, aki szerint az ingatlanpiac folyamatosan adaptálódik az aktuális gazdasági környezethez és a trendekhez, így a bérlőknek és bérbeadóknak is fontos, hogy naprakész információkkal rendelkezzenek az aktuális piaci helyzetről."
Hungary,2023-08-16,Index.hu,https://index.hu/fomo/2023/08/16/airbnb-ashton-kutcher-mila-kunis-szinesz-nyaralo-tengerpart/,Most bárki beköltözhet Mila Kunis és Ashton Kutcher nyaralójába,"A 45 éves színész, Ashton Kutcher és a 40 éves Mila Kunis 2015-ben keltek egybe, most pedig egy elképesztő döntést hoztak. Az Airbnb oldalán hirdetik nyaralójukat, amiben vadidegen emberekkel töltenének el pár napot.
Ashton Kutchernek az az ötlete támadt, hogy vadidegen embereket kellene fogadniuk tengerparti házukban, mert az kedves lenne.
Hé, bébi! Van egy nagyon hülye ötletem
– kezdte a Kutcher a videóban.
A házaspár gyakran menekül a kaliforniai Santa Barbara-i tengerparti házába, hogy együtt legyenek a családjukkal. Ugyanezt a különleges családi kikapcsolódást kínálják majd, amikor megnyitják vendégházuk ajtaját az Airbnb-n.
És amíg ott tartózkodnak, a vendégek csatlakozhatnak Milához és Ashtonhoz néhány kedvenc időtöltésük közben. Ezek között szerepel a strandolás, városnézés vásárlás, társasjátékozás is.
Szállj meg velünk a tengerparti házunkban, és úgy távozzatok, mintha régi haverok lennénk
– üzente a színész.
Aki úgy érzi, hogy eltöltene némi időt a sztárpárral, ezen a linken keresztül foglalhat, ugyanitt megtekinthető a tengerparti ház is. A foglalásra este héttől lesz lehetőség.
        A bejegyzés megtekintése az Instagramon            Ashton Kutcher (@aplusk) által megosztott bejegyzés"
Hungary,2023-08-08,Index.hu,https://index.hu/gazdasag/2023/08/08/nyar-nyaralas-szallashely-nav-nyaralo-adozas-gyanyi-tamas/,"Lesben áll a NAV: nyáron is ráfázhatunk, ha nem figyelünk","Amennyiben szálláshely-szolgáltatásból szerzünk jövedelmet, és nem szeretnénk kellemetlen meglepetéseket egy adóellenőrzés során, fontos tisztában lennünk a ránk váró adókötelezettségekkel – jelezte az Indexnek Gyányi Tamás. A WTS Klient Gazdasági Tanácsadó Kft. szenior partnerével a magánkézben lévő szálláshelyekhez kapcsolódó főbb kérdéseket tesszük tisztába.
A szállodák mellett továbbra is rengetegen választják a magánszálláshelyeket, apartmanokat, amelyeket sokszor online foglalási rendszereken keresztül vesznek igénybe. A szálláshely szolgáltatás jövedelemadózása során a – nem egyéni vállalkozóként adózni kívánó – magánszemély kétféle módon állapíthatja meg adókötelezettségét: az önálló tevékenységre vonatkozó szabályok szerint (a tételes költségelszámolást, vagy a 10 százalékos költséghányad módszerével megállapított jövedelemszámítási szabályokat alkalmazva) vagy a tételes átalányadózást választva. 
A fizetővendéglátó tevékenységet folytató magánszemély adóévenként az adóév egészére tételes átalányadózást akkor választhat, ha a tevékenységet a tulajdonában vagy haszonélvezetében lévő legfeljebb három – nem szálláshely-szolgáltatás rendeltetésű – lakásban vagy üdülőben folytatja. 
Ha a szálláshely-szolgáltatást ugyanannak a személynek nyújtják, és a napok száma az adóévben a 90 napot meghaladja, akkor a tételes átalányadó nem alkalmazható 
– jelezte az Indexnek Gyányi Tamás. A WTS Klient Gazdasági Tanácsadó Kft. szenior partnere hozzátette, hogy a tételes átalányadó éves összege szobánként 38 400 forint, melyet akkor is meg kell fizetni, ha a tételes átalányadózást választó magánszemély a fizetővendéglátó tevékenységét nem az adott év egészében folytatja, csupán néhány hónapban fogad vendégeket. A szakértő kiemelte, hogy a szálláshely szolgáltatójának a személyi jövedelemadó megfizetése mellett 13 százalékos szociális hozzájárulási adó fizetési kötelezettséggel is számolnia kell bizonyos esetekben.
Azt is sorra vettük, hogy milyen helyi adókkal szembesülhetnek a szállásadók: 
az önkormányzatok idegenforgalmi adó,
építményadó
és vagyoni típusú adók (például kommunális és iparűzési adó) megfizetésére kötelezhetik az adott településre bejelentett szálláshelyet.
Az idegenforgalmi adó tételes (megkezdett vendégéjszakák szerint személyenként és vendégéjszakánként) vagy százalékos mértékben határozható meg. Beszedésére és bevallására a szálláshely szolgáltatója kötelezett.
Mi a helyzet az áfával?
Az online foglalási rendszeren – például az Airbnb-n vagy más hasonló rendszeren – keresztül akár egy vagy több szobát, akár egy teljes ingatlant szálláshelyként bérbe adó magánszemély a szolgáltatás üzletszerűségére tekintettel az áfatörvény alapján adóalanynak minősül. Ennek megfelelően adószám kiváltására köteles, és az általa nyújtott kereskedelmi-szálláshely szolgáltatás tekintetében még számlakibocsátási kötelezettség is terheli.
A kereskedelmi szálláshely-szolgáltatás az Áfa törvény alkalmazásában ingatlan-bérbeadásnak minősül.
Az ingatlan-bérbeadás fő szabályként adómentes szolgáltatás az áfa tekintetében, ugyanakkor ez az adómentesség az ingatlanok idegenforgalmi, turisztikai célú hasznosítására, azaz a kereskedelmi szálláshely-szolgáltatásra már nem terjed ki. „Ebből következően a kereskedelmi szálláshely-szolgáltatás az áfa rendszerében kötelezően adóköteles tevékenységnek minősül” – mondta lapunknak Gyányi Tamás, hozzátéve, hogy a szálláshelyet kiadók ugyanakkor alanyi adómentességet választhatnak (ez esetben az éves 12 millió forintos értékhatárt nem szabad túllépni. A külföldi online platformok használata esetén – például Airbnb – pedig még közösségi adószámra is szüksége lesz a szállásadónak, illetve a kapcsolódó bevallást és az összesítő nyilatkozatot is be kell adnia). 
Mindent lát az adóhivatal
Idén március 31-én lejárt a turizmus-vendéglátás ágazatot segítő veszélyhelyzeti moratórium, és ennek megfelelően az érintettek újra kötelesek a szolgáltatások értékére vetített 4 százalékos turizmusfejlesztési hozzájárulást fizetni. 2023. április 1-jétől az ellenérték fejében nyújtott kereskedelmi szálláshely-szolgáltatás mellett az étkezőhelyi vendéglátásban az étel- és a helyben készített, nem alkoholtartalmú italforgalom után is kötelező megállapítani. Emellett a hozzájárulást a megfelelő, 23TFEJLH jelű nyomtatványon szükséges bevallani, majd utána befizetni.
Jó, ha tudjuk, hogy a NAV a költségvetés és a tisztességes adózók védelméért, a turizmus-vendéglátás ágazat fehérítéséért folyamatosan figyelemmel kíséri a szálláshely-szolgáltatók, vendéglátó üzletek és turisztikai attrakciók üzemeltetőinek a Nemzeti Turisztikai Adatszolgáltató Központba (NTAK) továbbított forgalmi adatait. A hivatal kockázatelemző munkája során összeveti az NTAK-adatokat a bevallások adataival, és ha eltérést tapasztal, egyből intézkedik
– ismertette Gyányi Tamás, rámutatva, hogy mindez a gyakorlatban rosszabb esetben egy célzott adóellenőrzést is jelenthet, ahol hiányosságok esetén mulasztási bírság és adóbírság is felmerülhet. Szerencsésebb esetben pedig egy jogkövetési vizsgálattal vagy a speciális támogató eljárással szembesül a szálláshely-szolgáltató. „Az utóbbi esetben lehetőség van a hibák korrigálására komolyabb adóbírságok nélkül” – tette hozzá az adószakértő.
Külföldi ingatlan szálláshelyként
Találkozhatunk olyan esettel is, amikor a magánszemély nevén lévő ingatlan külföldön található. Ha szálláshelyként szeretné hasznosítani, meg kell vizsgálni a vonatkozó magyar jogszabályokat és a Magyarország és az adott ország közötti, kettős adóztatás elkerüléséről szóló nemzetközi egyezményt (amennyiben van ilyen). Mégpedig azért, hogy az adott jövedelem a magyar magánszemély illetősége szerinti államban vagy a jövedelem forrása (ingatlan fekvése) szerinti államban adóköteles.
Alapesetben elmondható, hogy megfelelő egyezmény megléte esetén az ingatlanvagyonból származó jövedelem abban az országban adóztatható meg, ahol az ingatlan fekszik
– állapította meg a szakértő, figyelmeztetve, hogy a jövedelemadó mellett az adott ország egyéb adószabályait is alaposan szükséges tanulmányozni.
(Borítókép: Getty Images)"
Hungary,2023-08-06,Index.hu,https://index.hu/kulfold/2023/08/06/olaszorszag-harangszo-turistak-nyugalom-toszkana/,"A turisták elhallgattatták a harangszót, ám az olaszok nem tudnak a csöndben aludni","Egy toszkán kisváros lakóit felháborította, hogy a turisták követelésére éjszakára elnémult a harangszó. Az olaszok azt állítják: most ők nem tudnak nyugodtan aludni.
„Nem mi vagyunk az egyetlenek, akik ilyen döntést hoztak” – védekezett a polgármester azok után, hogy a helybeliek elpanaszolták, nem tudnak tisztességesen aludni, amióta elhallgattatták történelmi óratornyuk harangjait.
Az UNESCO világörökségi listáján szereplő toszkánai Pienza a 15. századi épületeiről híres. A Pienza-székesegyház és a Piccolomini-palota mellett itt található II. Pius pápa nyári rezidenciája, nem utolsósorban pedig itt forgatta Franco Zeffirelli Rómeó és Júlia című filmjét.
A jellegzetes óratorony 560 éves, a teret övező épületeket pedig 1459-ben kezdték építeni. A reneszánsz óratorony 30 percenként kongott – napszaktól függetlenül. 
A kisváros külföldi látogatói azonban hangosnak találták. Sokan szóvá tették, hogy a harangszótól nem tudnak aludni. A városvezetés megelégelte a zsörtölődő turisták hadát, és úgy döntött: este 10 és reggel 7 között elhallgattatja a pienzai harangokat.
Kizárólag a külföldi látogatók reklamáltak, kivált nyáron, amikor az elviselhetetlen hőség miatt nyitott ablaknál aludtak, hogy némileg elviselhetőbbé tegyék az éjszakát. A panaszokat a szállásadók tolmácsolták.
„Többen is reklamáltak” – mondta Pienza polgármestere a Telegraphnak. Manolo Garosi szerint jobbára azok kifogásolták a zajt, akik a piazza, a főtér, vagyis a harangtorony közelében béreltek apartmant.
Korlátozzák a turisták számát
A pienzai városvezetés intézkedése ugyan megnyugtatta a turistákat, nem minden helyi lakos örült azonban a döntésnek. Egyesek azzal érveltek, hogy a harangok a kisváros lüktetésének szerves részét képezik.
Mások azt állították, hogy a megszokott és rendszeres harangszó nélkül nehezen hajtják álomra a fejüket.
Garosi azzal védekezett, hogy más városokban, ahol a harangok kondulása zavarta a külföldi vendégek nyugalmát, hasonlóképpen cselekedtek. Olyanok is akadtak azonban a térségben, akik egészen másként reagáltak, és korlátozták a turisták számát, amely a járvány lecsengése után alaposan megugrott – írta az Independent.
Trentino-Alto Adige régiója májusban új szabályozással korlátozta a vendégéjszakák számát. A térség „elérte a látogatók számának felső határát” – érvelt Arnold Schuler idegenforgalmi miniszter. 
Az Észak-Olaszországba özönlő turistákat már 2019-ben sokallták. Néhány hónapja úgy döntöttek, hogy kizárólag akkor nyílhat új vendégház, Airbnb, panzió vagy szálloda, ha a meglévők közül valamelyik bezár.
(Borítókép: Shutterstock)"
Hungary,2023-08-06,Index.hu,https://index.hu/gazdasag/2023/08/06/barbie-film-laz-haz-ingatlanpiac-egyesult-allamok-usa-airbnb/,Tovább száll a rózsaszín köd: Barbie álomháza segíthet megérteni az ingatlanpiacot,"Ha Barbie malibui álomháza valódi lenne, akkor most 2,7 millió dollárral többe kerülne, mint 1962-ben. Volt már orvos, űrhajós, nyomozó, életmentő, sőt tűzoltó is, de most már ingatlanbefektető is lehet az önéletrajzában Barbie. A Corelogic új jelentése bemutatta, hogy Barbie ikonikus álomháza – ha valódi lenne – mennyit drágult volna az Egyesült Államok 20 településén az 1962-es debütálása óta.
A Ryan Gosling és Margot Robbie nevével fémjelzett Barbie-filmhatalmas tömegeket vonzott a mozikba már az első bemutató utáni héten, a népszerű gyerekjátékként ismertté vált női figurát pedig vélhetően nincs olyan ember, aki ne tudná maga elé képzelni. 
Kiderült, Barbie házvásárlása sikeres ingatlanbefektetésnek bizonyult. A Corelogic megállapította, hogy eredeti helyén, a kaliforniai Malibuban az ikonikus kastély 1962-ben 77 537 dollárba került volna – az amerikai metropoliszok árindexeinek létrehozásához használt lakáseladási, adóbecslési és hirdetési adatokból kiindulva.
Mára azonban már 2 807 328 dollárba kerülne a ház, ami 3521 százalékos növekedést jelent.
A Barbie-álomház valós számainak kiszámításához a Corelogic az eladási, értékbecslési és hirdetési adatokból merített, és olyan ingatlanokat emelt ki, amelyeknek ezen tulajdonságai megegyeznek az ikonikus ingatlannal – azaz legalább háromszintes, egyállásos garázzsal, lifttel, három hálószobával, két teljes fürdőszobával, nappalival, konyhával és medencével ellátott terasszal vagy kültérrel rendelkező otthon.
Bár az Airbnb-n létezik Barbie álomházának életnagyságú változata – viszont a foglalási időszak már lezárult –, ez nem szerepelt a Corelogic árbecslésében. A Corelogic számai az inflációt sem veszik figyelembe. Azonban a Business Insider kiszámolta az évtizedek alatt bekövetkezett százalékos növekedést.
A Barbie-álomház segít elmesélni az amerikai ingatlanpiac történetét az elmúlt hat évtizedben, és jelentős felértékelődést mutat
– mondta Selma Hepp, a Corelogic vezető közgazdásza egy nyilatkozatban.
A Barbie-láz miatt a legtöbb nagy cég rá is repült egy kis reklámlehetőségre. Az Airbnb például július 21-re és 22-re, mindössze két napra kibérelhetővé tette azt a malbiui luxusvillát, amelyet a Barbie-ház mintájára építettek. A házat úgy rendezték be, olyan bútorokkal, olyan elrendezésben, ahogyan az eredeti játékház is elkészült – jegyezte meg a Világgazdaság.
Ennek segítségével megérthető az ingatlanpiac
A járvány 2020-as kitörése példátlan lakásvásárlási lázat eredményezett az Egyesült Államokban. Mivel a rekordalacsony jelzáloghitel-kamatlábak jelentősen megfizethetőbbé tették a lakásvásárlást, a lakáskínálat és a vásárlói kereslet egyensúlyának hiánya azt jelentette, hogy a kevés elérhetővé vált lakást gyorsan a listaáruk fölé licitálták.
Ez azt eredményezte, hogy az amerikai lakásárak soha nem látott magasságokba szöktek.
Thomas Malone, a Corelogic kutatója az Insidernek elmondta, hogy Barbie álomházának elhelyezkedését és a világjárvány idején tapasztalt keresletet figyelembe véve nem meglepő, hogy Barbie otthona ma ilyen drága. Azonban az értéknövekedés nagy része az utóbbi években történt.
(Borítókép: TheImageDirect.com / Northfoto)"
Hungary,2023-07-19,Index.hu,https://index.hu/kultur/2023/07/19/barbie-film-marketing-reklam-margot-robbie-ryan-gosling/,Oppenheimer és Barbie házasságra lépett,"Az egész világ Barbie-lázban ég, és úgy tűnik, lassan az összes márka rózsaszínbe öltözik. A nagyszabású marketing ellenére az új mozifilm körül nagy a titkolózás, és kérdés, hogy kifizetődik-e a drága reklámkampány. Egy biztos: az Oppenheimerrel egy időben debütáló filmet már csak azért is megnézik az emberek, hogy legyen miről vitázniuk.
A hazai mozikba 2023. július 20-án érkezik a várva várt film, a Barbie, amelyben Margot Robbie mellett olyan neves színészek tűnnek fel, mint Ryan Gosling, Helen Mirren, Issa Rae és Ncuti Gatwa. A trailerben pedig már hallhattuk Dua Lipa friss számát, Cass Elliot örökzöld slágerét, valamint az Aqua Barbie girljének felújított verzióját is. 
Ám nemcsak a sztárszereplők, a filmzene vagy a kritikák miatt beszélnek a Greta Gerwig által rendezett filmről: a marketingkampány is ütősre sikeredett. A világ számos városában rózsaszín óriásplakátok tűntek fel – amelyeken csak a film bemutatójának dátuma szerepel –, sőt Malibuban még egy Barbie-álomházat is felállítottak, amit a fanatikus rajongók Airbnb-n kibérelhetnek.
Nemrég Londonba is megérkezett a Barbie-őrület, ugyanis a Barbican metróállomást Barbiecanre nevezték át, a Tower Bridge mellett pedig megjelent egy rózsaszín TARDIS – a Ki vagy, Doki? című sci-fi-sorozat főszereplőjének, a Doktornak az időgépe –, ami nem jelenthet mást, mint Doctor Who és Barbie együttműködését. 
És akkor még nem is beszéltünk a pink Xbox-kontrollerről, valamint a rózsaszín ruhakollekciókról és cipőkről, amiket piacra dobtak a film miatt. Brazíliában még a Burger King is Barbie-témájú menüvel állt elő. 
Az utóbbi napokban a Google is lépett: azok a felhasználók, akik rákeresnek a Barbie-filmre, annak rendezőjére vagy a két főszereplőre, Margot Robbie-ra és Ryan Goslingra, egy csillogó rózsaszínű kijelzővel találhatják szembe magukat – mobilon és asztali számítógépen egyaránt. Így tehát ha valaki úgy érzi, kezdi rózsaszínben látni a világot, és mindenhol Barbie-t lát, nem képzelődik. 
Barbenheimer, a szélsőségek találkozása
Ali Plumb, a BBC Radio 1 filmkritikusa szerint nemcsak egy film reklámjáról van szó, hanem a Barbie babákat gyártó cég kampányáról is: a Mattel körülbelül száz licencszerződést kötött különböző vállalatokkal. „Minden, ami rózsaszín, az a márkáról szól. És olyan jól megy nekik, hogy mindenhol Barbie-t látok” – nyilatkozta.
Úgy véli, a Barbie marketingkampánya szöges ellentétben áll Christopher Nolan Oppenheimer című filmjével, amelyet ugyanazon a napon mutatnak be. Sokan egyébként azt tervezik, hogy egymás után megnézik mindkettőt, azaz a „Barbenheimer”-t.
A Barbenheimer egyébként annyira híres lett, hogy még Wikipédia-oldalt is készítettek a jelenségről.
Ali szerint a Christopher Nolan rendezte Oppenheimer hagyományosabb megközelítést választott. „Ez egy film egy emberről, aki a Manhattan-terv vezetőjeként az első atomfegyver létrehozásáért felelős. Szóval nem lehet játékokat, horgászbotokat, pólókat, sapkákat vagy bármiféle random cuccot árulni a háttérben. Ez csak egy film.”
A kritikus arról is beszélt, hogy a Barbie leginkább az idősebb korosztályt szólítja meg, és nem a gyerekeket. Az előzetesben például Barbie arról kérdezi a társait, hogy gondoltak-e már valaha a halálra. „Nem hiszen, hogy a gyerekek egy gyerekfilmet fognak nézni. Sőt – és ez csak egy tipp – gyanítom, hogy a kisgyerekeket megszédítik vele.”
A nagyszabású marketing ellenére a tényleges film körül nagy a titkolózás, és kérdés, hogy kifizetődik-e a drága reklámkampány. Ugyanakkor Ali szerint a film még akkor is nagy dobás lesz, ha negatív kritikát kap, és az emberek már csak azért is megnézik, hogy a popkultúrát illetően legyen miről vitázniuk. A 64 éves, megosztó Barbie baba történetéről ebben a cikkünkben írtunk részletesen.
A Warner Bros. és az Universal háborúja
Christopher Nolan filmjeit (Álmatlanság, Eredet, Dunkirk, A sötét lovag-trilógia) korábban a Warner Bros. forgalmazta. A többszörös Oscar-díjas rendező azonban szakított a stúdióval, miután 2020 végén a WarnerMedia anyavállalat közölte, hogy a pandémia miatt a 2021-ben megjelenő filmeket kizárólag a saját streamingszolgáltatásán, az HBO Maxon teszi közzé.
A legnagyobb rendezők és filmcsillagok egyik este úgy feküdtek le aludni, hogy azt hitték, a legnagyobb filmstúdiónak dolgoznak. Majd ara ébredtek, hogy a legrosszabb streamingszolgáltató forgalmazza a filmjeiket
– nyilatkozta Nolan a The Hollywood Reporter című lapnak 2020 decemberében.
Aztán 2021 szeptemberében arról szóltak a hírek, hogy a rendező megállapodott az Universallal a J. Robert Oppenheimerről szóló filmjének finanszírozásáról. Nem sokkal később az is kiderült, hogy az Oppenheimer 2023. július 21-én debütál az amerikai mozikban.
Majd pár hónap múlva a Warner Bros. bejelentette, hogy ugyanezen a napon érkezik a Barbie című film is. Véletlen egybeesés, vagy a Warner Bros. bosszút akart állni Nolanon? Az Insider magát a rendezőt kérdezte erről egy sajtóeseményen.
Christopher Nolan nem volt hajlandó válaszolni a kérdésekre. Csak annyit mondott, örül annak, hogy ilyen sokféle típusú filmet vetítenek a mozikban. Az Insider forrásai szerint azonban Nolan közel sem volt ilyen diplomatikus a színfalak mögött. Azt mondták, a rendező felháborodott azon, hogy a Warner Bros. ugyanarra a napra időzítette a Barbie premierjét, mint az Universal az Oppenheimert, már csak azért is, mert Nolan filmjei évek óta július közepén jönnek ki. 
Lehetséges, hogy Nolan tényleg felháborodott, de azt sem zárhatjuk ki, hogy a Warner Bros. és az Universal tudatosan döntött amellett, hogy egy napra teszi a két film premierjét – létrehozva a Barbenheimert.
Ön melyik filmet tervezi megnézni?
Barbie
Oppenheimer
Mindkettőt megnézem 
Egyik sem érdekel
(Borítókép: Margot Robbie 2023. július 12-én. Fotó: Gareth Cattermole / Getty Images)"
Hungary,2023-07-11,Index.hu,https://index.hu/gazdasag/fintech/2023/07/11/tozsde-penzugy-reszveny-kereskedes-airbnb/,Már a tőzsdei bevezetés előtt is lehet kereskedni a legígéretesebb cégek részvényeivel,"Egy vállalat tőzsdére lépését általában óriási izgalom kíséri. Az utóbbi években rengetegen várták türelmetlenül, hogy olyan közismert cégek részvényeivel kereskedjenek, mint az Airbnb vagy az Uber. Vannak azonban olyanok is, akiknek nem kell a tőzsdei bevezetés időpontját figyelni – ők már tagjai a magántőkepiac érdekes világának.
A magánvállalatok részvényeit nem tudja megvásárolni akárki. Jellemzően magánszemélyek vagy vállalatok szűk körének tulajdonában állnak. Ilyen tulajdonosok lehetnek az alapítók, az alkalmazottak és a korai befektetők. Utóbbiaknak sokszor csak egy hosszú, körülményes folyamat után, potenciálisan jelentős összegekért adatik meg a részvényvásárlás – például egy magántőkeügyletnél.
A New York-i tőzsde 2022. március 20-ánFotó: Spencer Platt / Getty Images Hungary
Eközben a tőzsdén jegyzett vállalatok papírjait szinte bárki bármikor megveheti. A befektetők rengeteg információhoz férnek hozzá a cégek nyilvános jelentései alapján, piaci áron vásárolhatnak akár egy részvényt, de akár már egy részvény töredékét is, egyszerűbb továbbá számukra az adásvételi folyamat is. Az elmúlt években a pénzügyi technológia ezeket az előnyöket a magántőkepiacra is elvitte.
Párhuzamos valóság
A Forge, a SharesPost és az EquityZen csak néhány név a sok közül, amelyek hozzájárultak a magántársaságok üzletrészeivel való kereskedés fellendítéséhez. Még a nyilvános tőzsdéjéről ismert NASDAQ is üzemeltet olyan felületet, amelyen a magáncégek részesedéséhez férhetnek hozzá az érdeklődők.
Ezek a digitális platformok potenciális vásárlókkal kötik össze a magánvállalatok meglévő tulajdonosait – főleg a már említett alapítókat és korai befektetőket. Utóbbiaknak megadják a lehetőséget, hogy számukra vonzó vállalatokban szerezzenek részesedést, előbbieknek pedig a befektetésben lekötött vagyonuk pénzre váltását teszi lehetővé.
Fontos megemlíteni, hogy általában minősített befektetőknek adják meg a részvényvásárlási lehetőséget.
Ők olyan személyek és vállalatok, akik vagy kiterjedt befektetési tapasztalattal, vagy jelentős vagyonnal rendelkeznek. Az elvárásokra a magas kockázat miatt van szükség – egy privát cég befektetőjének megfelelő tudással kell rendelkeznie a felelős döntéshozatalhoz, vagy legalább elég pénzének kell lennie ahhoz, hogy egy csőd ne tegye tönkre.
Összességében számos, nyilvános tőzsdékre emlékeztető piactér is található, amelyek jogi megfelelést, fokozott likviditást és a részesedésekhez való könnyebb hozzáférést biztosítanak a magántőkepiacon is.
Paradicsom a türelmetleneknek
Joggal merül fel persze a kérdés, hogy miért nem várják meg a befektetők, amíg a tőzsdére lép egy cég. Könnyen meglehet például, hogy óriási potenciált látnak a vállalkozásban, és minél korábban be akarnak szállni. Számos vállalat késlelteti ugyanakkor a tőzsdei bevezetést a kedvezőtlen piaci környezet miatt, de vannak olyanok is, amelyek nem is rendelkeznek komoly ambíciókkal vagy kiforrott tervekkel ezen a téren.
Talán könnyebb megérteni a magántőke-befektetéseket, ha megnézzük, milyen cégekben lehet jelenleg tulajdonrészt szerezni.
A ChatGPT mögött álló OpenAI egy kiemelkedő példa erre. Egyértelműen az év legfelkapottabb technológiai megoldásáról és vállalatáról van szó, így nem meglepetés, hogy sokan érdeklődnek a részvényei iránt.
Az Elon Musk érdekeltségébe tartozó Neuralink és Starlink Internet részvényei is elérhetők ilyen felületeken. Előbbi agyba ültethető chipeket fejleszt, utóbbi pedig internetszolgáltató műholdprojekt.
Pénzügyi berkekben sokaknak ismerős lehet a Stripe neve. Egykor 95 milliárd dollárra értékelték a befektetők a fizetési szolgáltatót, márciusban azonban 50 milliárd dollárra zuhant az értéke – ami ugyanakkor még így is kiemelkedő összeg, főként a fintech szektor számára nehéz időkben.
A felsorolt vállalatokon kívül rengeteg egyéb magáncég részesedése is megvásárolható a minősített befektetők által: többek között az önvezetést kutató Waymo, a víz marketingjét új szintre emelő Liquid Death, valamint a népszerű A24 filmstúdió részvényei is.
A nagy részvénydilemma
Ha már felmerült a Stripe, érdemes kitérni egy idén történet esetre, amelyben óriási szerepet játszottak a magánvállalatok. A technológiai startupok körében bevett szokás, hogy részvényopciókat kínálnak bizonyos alkalmazottjaiknak.
Ez egy olyan juttatás, amely révén az alkalmazottak előre meghatározott áron vehetik meg munkáltatójának részvényeit. Jellemzően nagyon alacsony árról van szó, ami óriási profittal kecsegtet, ha gyorsan nő a cég. A tulajdonszerzési lehetőség azonban csak egy bizonyos időpontig érvényes.
A Stripe számos munkavállalója rendelkezett részvényopciókkal, ezek nagy részének idén járt volna le a határidő. Szemléltetésképp: volt, akinek több százezer vagy millió dollárt érő csomagja volt. A kapcsolódó adók miatt azonban nagyon drága lett volna csak úgy aktiválni az opciókat és megvenni a részvényeket. A vállalatnak vagy magántőke-befektetőt kellett volna találnia, vagy tőzsdére kellett volna vinnie a vállalkozást, hogy pénzhez segítse az alkalmazottakat.
Végül az előbbi mellett döntöttek, amelynek keretein belül 6,5 milliárd dollárt kaptak – igaz, az üzlet eredményeként közel felére csökkent a cégérték.
A szerző a Peak tanácsadója.
Ez a támogatott tartalom a fintech.hu közreműködésével készült."
Hungary,2023-06-15,Index.hu,https://index.hu/gazdasag/2023/06/15/inflacio-arak-beyonce-koncert-stockholm-svedorszag-turizmus/,Beyoncét okolják az infláció emelkedéséért egy európai országban,"Részben Beyoncé a felelős a Svédországban tapasztalt infláció májusi emelkedéséért – mondta az egyik vezető skandináv bank vezető közgazdásza.
A havi infláció 0,3 százalékponttal nőtt Svédországban áprilisról májusra – derült ki a svéd statisztikai hivatal szerdán közzétett adataiból. A világhírű énekesnő stockholmi koncertje akkora keresletet váltott ki a szállodák és éttermi étkezések iránt, hogy ez az ország gazdasági statisztikáiban is megjelent – írja a BBC.
Svédország a vártnál magasabb, 9,7 százalékos inflációt jelentett májusban, a változás mögött a szállodák és éttermek emelkedő árai álltak, teszi hozzá a brit közszolgálati műsorszolgáltató.
Michael Grahn, a Danske Bank közgazdásza szerint részben Beyoncé járult hozzá a szállodai árak megugrásához. Szerinte az énekesnő fellépése állt a szabadidős és kulturális tevékenységekhez kapcsolódó árak váratlanul erős emelkedése mögött is.
Beütött a „Beyoncé-hatás”
Miután Beyoncé bejelentette, hogy hét év szünet után újra turnéra indul, megugrott a szálláskeresések száma azokban a városokban, ahol fellépni szándékozik, jelentette az Airbnb.
Számos koncertre napokon belül elfogytak a jegyek, és az árak a viszonteladói piacon is megugrottak.
A stockholmi koncertek, ahol Beyoncé két este 46 000 ember előtt játszott, a jelentések szerint a világ minden tájáról vonzották a rajongókat – különösen az Egyesült Államokból, ahol a koronával szemben erős dollár hozzájárult ahhoz, hogy a jegyek az északi országban viszonylag olcsónak tűnjenek.
A Visit Stockholm a múlt hónapban a Washington Postnak küldött e-mailben a városba irányuló turizmus fellendülését „Beyoncé-hatásnak” nevezte.
Az, hogy egy sztárnak ilyen gazdasági hatása legyen, „nagyon ritka” – mondta Michael Grahn a BBC-nek, hozzátéve, hogy általában a nagy futballtornák képesek befolyásolni az inflációs adatokat.
A szakértő arra számít, hogy a trendek júniusban visszatérnek a normális kerékvágásba."
Hungary,2023-06-12,Index.hu,https://index.hu/fomo/2023/06/12/milliardos-vallalkozas-21-eves-no-egyetem-kirugas-ingatlan/,"Otthagyta az egyetemet, fél évvel később milliárdos lett a 21 éves nő","Hiába tudtuk eddig is, hogy nem minden a diploma, és egy végzettség nem jelent egyenes utat a jóléthez, mégis mindig rácsodálkozik az ember, amikor valaki az iskolából kibukva vagy azt önszántából otthagyva, saját erejéből válik milliomossá vagy milliárdossá. Inayah története pedig pontosan ilyen. A még mindig csak 21 éves nő az egyetem otthagyását követően fél évvel már egymilliárd forintnak megfelelő vagyont halmozott fel, vállalkozásait pedig azóta csak tovább bővítette.
Gyerekként vagy tinédzserként a legtöbb ember jó eséllyel több alkalommal is hallhatta szülei vagy éppen tanárai szájából azt, hogy ha nem veszi komolyan a tanulást, akkor nem lesz belőle semmi. Kétségtelen, hogy a legkönnyebben az érvényesülhet az életben, és az lehet igazán tehetős, aki széles skálájú tudással rendelkezik, mégis időről időre akadnak olyanok, akik a semmiből, egyetemi vagy középiskolai végzettség nélkül is a leggazdagabbak társaságában találják magukat. 
Mindehhez természetesen jelentős örökség vagy eltartó nélkül talpraesettség és jókora szerencse is kell, azonban ha Mark Zuckerbergre vagy BIll Gatesre gondolunk, egyikük esetében sem beszélhetünk ilyesmiről, ráadásul mindketten kibuktak az iskolából, vagy otthagyták azt – ami persze a sikertörténetük ellenére sem ajánlott... 
Szerencséjére mégis erre a tanácsra hányt fittyet a mindössze 21 éves, névről még nem ismert, újdonsült milliárdos Inayah McMillan, aki az egyetemről való kirúgását követően állítása szerint fél évvel már 3 millió dolláros vagyonra tett szert, azaz egymilliárd forintot sikerült összegyűjtenie – mindezt pedig elmondása szerint önerőből, a nulláról felépítve.
A történetét YouTube-videóban elmesélő nő történetét ugyan mindenféleképpen érdemes fenntartásokkal kezelni, a közösségi oldalakra feltöltött képei és videói azonban valóban arról tanúskodnak, hogy bőven van mit a tejbe aprítania. 
        A bejegyzés megtekintése az Instagramon            Inayah McMillan (@inayahmcmillan) által megosztott bejegyzés 
És hogy minek köszönheti a sikerét? 
Elsőre biztosan sokaknak az elmúlt időben rendkívül népszerű pénzkereseti lehetőségnek tartott OnlyFans jutott eszébe, McMillan azonban
állítja: teljesen tisztán, ingatlanügyletekkel tett szert a milliárdos vagyonra. 
Az egyetem nem jött be neki, saját lakás nélkül épített ingatlanbirodalmat
A 21 éves, St. Louis-i nő elmondta, hogy már az egyetem első évében rájött, hogy a hagyományos oktatási rendszer nem felel meg az igényeinek, ezért inkább úgy döntött, hogy saját vállalkozásba kezd, és megpróbálja kihasználni az online marketing és az e-kereskedelem lehetőségeit. 
A kezdetekben emiatt a dropshippinget (a dropshipping egy olyan megrendelésteljesítési módszer, amelynél a vállalkozás nem tartja raktáron az általa értékesített termékeket) és a részvénykereskedést is kipróbálta, ez azonban nem hozott neki átütő sikert. Ezért
úgy döntött, annak ellenére, hogy nem rendelkezik saját lakással, ingatlanok kiadásába vágja a fejszéjét.
Ennél jobban pedig nem is dönthetett volna, ugyanis elmondása szerint mára már 11 olyan ingatlannal rendelkezik, amelyet Airbnb-ként ad ki. 
Kezdetben nem voltak saját ingatlanjaim, ezért bérelnem kellett, de a lakás kiadásából bejövő pénznek köszönhetően beindult a szekér, és mára már összesen 11 Airbnb-vel rendelkezem, amit kiadok. A kezdeti üzleti kudarcaimból sokat tudtam tanulni, megtanultam a bérleti arbitrázs módszerét, amelyet persze eleinte nem igazán értettem. De tanultam, ahogy haladtam, és végül megtaláltam, hogy mi az, ami működik, és mi az, ami nem 
– mondta McMillan. 
Az arbitrázs a különböző piacok árkülönbségeinek kihasználását jelenti, lényegében a kockázatmentes nyereség érdekében.
Havonta 20 milliót is zsebre tehet, már családtagjait is foglalkoztatja
A milliárdos vagyonnak köszönhetően a nő ma már a vállalkozásainak bővítését tervezi, a havonta akár 60 ezer dollárt is elérő Airbnb-s bevételeiből pedig a családtagjainak is van, hogy csurran-cseppen egy kevés. Mindezt azonban csak kemény munkáért cserébe kaphatják meg McMillan legközelebbi hozzátartozói.
Mindenki látta, hogy havonta 40-60 ezer dollárt is keresek, amiből persze mindenki részesedni akar
– emlékezett vissza.
Az ekkor még csak 20 esztendős nő azonban ekkor sem kezdett pénzosztásba, hanem inkább egy újabb üzletbe vágott: tapasztalatainak köszönhetően egy coachingvállalkozást indított, hogy segítsen másoknak is elérni hasonló sikereket, mint amelyeket ő is elért.
Ekkor vette fel az új vállalkozáshoz párját, Bryson Blockert, majd több családtagját, és diákokat is alkalmazni kezdett a cég tevékenységének minél szélesebb körben való elterjedése érdekben. 
Egy hónap alatt 60 ezer dollárt kerestünk az Airbnb-n, majd elkezdtük a coachingprogramot. Szerencsére több családtagomat fel tudtam venni a vállalkozásba, hogy dolgozzanak együtt velem, így pedig a coachingüzlet is hamar bővülni tudott
– mesélte. 
A páros állítólag októberben kereste az első milliót az üzletből, és McMillan szerint továbbra is nyereséges, céljukat pedig, miszerint havi 1 millió dollárt kell keresniük a szolgáltatással, sikerült is elérniük. 
November hónapban már 1 millió dollárt (343 millió forintot) kerestünk, így tavaly év végére már több mint 3 millió dollárt generáltunk az Airbnb-üzletből és a coachingszolgáltatásból
– magyarázta.
A milliárdossá váláshoz természetesen a fenti példa egyáltalán nem jelent kikövezett utat, így nem kell a cikk elolvasása után sem azonnal ebbe vágni a fejszénket, McMillan esetéből azonban biztosan lehet azért tanulni is.
A nő első milliárdjának története az alábbi videóban hallható teljes egészében."
Hungary,2023-05-03,Index.hu,https://index.hu/gazdasag/fintech/2023/05/03/fintech-penzugy-bank-kata-vallalkozo/,"Soha nem kaptak még ekkora figyelmet az egyéni vállalkozók, mint most","Tavaly a kataszabályok változtatása miatt rengetegen figyeltek fel egy jelentős, de sokak számára ismeretlen vállalkozói rétegre: az egyéni vállalkozókra. Persze nem csoda, hogy nem sokat tudunk a világukról, gyakran a hagyományos pénzügyi szereplőknek is túl kicsik ahhoz, hogy szolgáltatásaikkal közelítsék az igényeiket és a fintech cégeknek kell a segítségükre sietniük.
Magyarországon több mint 500 ezer egyéni vállalkozó volt márciusban a Központi Statisztikai Hivatal adatai szerint. Ők olyan vállalkozók, akik magánszemélyként folytatnak valamilyen üzleti tevékenységet bevételszerzési céllal. Rengeteg kereskedő és szolgáltató választja ezt a vállalkozási formát – médiaszakemberek, fejlesztők, vendéglátósok, futárok, kozmetikusok, de akár egészségügyi dolgozók is.
Fotó: mapo / Getty Images Hungary
A Covid-hatás
Az elmúlt néhány évben az eddiginél jóval nagyobb figyelem hárult az egyéni vállalkozókra világszerte. Eleinte az olyan platformok felemelkedése miatt, amelyek komplett, könnyen elérhető ügyélkört tudnak biztosítani a számukra. Ilyen például az Uber, az Airbnb, de például a Foodpanda is. Másrészt a koronavírus-járvány több szempontból is megváltoztatta az emberek gondolkodásmódját.
Vannak, akik rájöttek, hogy a véltnél könnyebben elveszíthetik a munkájukat, ezért saját lábra kell állniuk. Rengeteg történet kering olyanokról is, akik otthagyták korábbi munkahelyüket vagy egyelőre másodállásban kezdtek el vállalkozni. Velük együtt a biztosabb munkahelyi háttérrel rendelkezők is találtak indokot a vállalkozásindításra. Sokan a pandémia alatti lezárások során (újra) felfedezték kreatív énjüket és ennek hódolnak, vagy csak a digitális átállás során rájöttek, hogy hatékonyabban többet is tudnak dolgozni.
Ez a fellángolás felkeltette számos fintech cég figyelmét is. Az egyéni vállalkozók helyzete korábban nem feltétlenül volt egyszerű a hagyományos pénzügyi szektorban. Valahol a lakossági és a vállalati ügyfelek közé lehet elhelyezni őket. A bankok és biztosítók jellemzően nem dolgoztak ki a speciális igényeikre szabott termékeket vagy szolgáltatásokat. Az egyéni vállalkozás turbulens mivolta sem segít – az ingadozó jövedelem és az eseti megbízások tömege sok tradicionális játékost elriaszt. A fintech cégek viszont igyekeznek minél jobban megérteni a szegmenst, és különféle megoldásokkal enyhíteni a problémákat.
Logikus lépés: egyéni vállalkozói számla
Számos digitális pénzügyi szolgáltató kínál számlacsomagot egyéni vállalkozóknak. Kommunikációjukban azt hangsúlyozva „ez egy dedikált ajánlat az elhanyagolt vállalkozói rétegnek”. Legtöbbször nincsenek azonban valóban teljesen a vállalkozók igényeire szabva ezek a szolgáltatások, mert az egyéni vállalkozókat és a kisvállalkozásokat egyaránt megcélozzák. Vannak persze üdítő kivételek is.
A Revolut teljes mértékben az egyéni vállalkozók igényeire próbál reagálni néhány országban.
A Revolut Pro csomag a lakossági ügyfeleknek szóló alkalmazásban biztosít vállalkozóknak hasznos funkciókat. Egy költségmentes számla mellett olyan bankkártyát kapnak a szerződők, amely a vásárlások 1 százalékát visszatéríti egyfajta kedvezményként. A pénzügyi tervezést költségkezelő és -elemző funkciók segítik. Emellett lehetőség van QR-kódok, fizetési linkek, valamint számlasablonok segítségével fizetéseket fogadni a vásárlóktól.
Természetesen ott vannak a Revoluttól megszokott további lehetőségek is. Percek alatt lehet számlát nyitni, kedvező árfolyamok mellett lehet devizát váltani, valamint számos fizetési megoldás is igénybe vehető.
Nem meglepő, hogy a Revolut az egyéni vállalkozók számára is piacra dobott egy csomagot, amellyel a fintech óriás számos területen igyekszik ezeknek az ügyfelek kedvében járni. A lakossági szegmensben a költséghatékonyságot preferálókra, a gyakori utazókra, a prémiumszolgáltatásokat előtérbe helyezőkre, valamint a kereskedési lehetőségeket keresőkre is gondol. Mellettük a vállalati szegmens számára is fejlett, digitális szolgáltatásokat nyújt, ami a hagyományos pénzügyi szektorból gyakran hiányzik. Sőt, a Revolut 18 év alatti csomaggal a tinédzsereknek is kedvez, lényegében előre kiveti hálóját a jövő ügyfeleire.
A gyakran emlegetett biztosítás
A biztosítási technológia is tartogat egy-egy érdekes megoldást az egyéni vállalkozók számára. Ilyen például a „pay-as-you-go” biztosítás, amelyért a használat függvényében kell fizetni. A Zego, egy amerikai szolgáltató, például a népszerű alkalmazásoknak bedolgozó vállalkozókat segíti. Az Uber és a Bolt sofőrjei, valamint a Deliveroo és a Just Eat futárai akár egy órára is köthetnek biztosítást a Zegóval. Bár sokak szerint nem olcsó, mégis jobb alternatíva, mint egy javarészt kihasználatlan, hagyományos biztosítás.
Természetesen az árazás nagyon fontos egy biztosításnál – főleg akkor, ha egy kezdő vállalkozó veszi igénybe. Vannak azonban olyan termékek, amelyek annyira fontosak, hogy magasabb díj mellett is érdemes legyen elfogadni az ajánlatot – ilyen például a felelősségbiztosítás. A Moojo alapvetően egy számlázóplatform szabadúszók számára. Amikor azonban az idén bevezette az első biztosítását, pont a felelősségbiztosításra esett a választása. Nem ok nélkül: az egyéni vállalkozók teljes személyes vagyonukkal felelhetnek tartozásaikért, így számukra különösen fontos, hogy biztosítva legyenek bizonyos károk ellen.
Fontos segítség szükség esetén
Pár hete mutatkozott be a Puulse az Egyesült Királyságban és Franciaországban – ez egy olyan platform, amely hitelezési szolgáltatásokat nyújt egyéni vállalkozóknak. Gyakran megesik, hogy egy szabadúszónak sokat kell várnia a munkája ellenértékére. A felületre regisztrálva azonban a felhasználók előre megkaphatják pénzüket az elvégzett munkájuk után.
Mi több, a Puulse akkor is segít az ügyfélkörének, ha egy gyengébb hónap alatt nem folyik be elég bevétel, ami pénzügyi nehézségeket okoz. Ilyen esetben kamatmentesen, késedelmi díjak nélkül igényelhetnek hitelt, amellyel átmenetileg fedezik a hiányt. Az összeget később természetesen vissza kell fizetni.
Hasonló szolgáltatást nyújtott régebben a Trezeo is. A fintech úgynevezett „jövedelem simítást” kínált. Megfigyelte, hogy egyéni vállalkozó ügyfelei átlagosan mennyi pénzt keresnek hetente. Ha a heti bevétel az átlag alá esett – például egy szabadnap miatt – akkor a Trezeo kipótolta a különbözetet, majd a későbbiekben az áltagnál erősebb hetek bevételeiből egyenlítette ki a tartozást. A céget 2021-ben felvásárolta a Monese, egy Magyarországon is ismert digitális pénzügyi szolgáltató.
A nyugdíjas évekre is gondolni kell
A bankszámlák, biztosítások és hitelek elengedhetetlenek a stabil működéshez. Az egyéni vállalkozók számára ugyanakkor kiemelten fontos a nyugdíjmegtakarítás is. Jövedelmük ingadozó lehet, nincs továbbá munkáltatójuk sem, amely különböző megtakarítási terveket ajánlana nekik.
A brit Penfold rugalmas konstrukciókat dolgozott ki egyéni vállalkozóknak.
Teljesen digitális szolgáltatása kényelmes ügyintézést kínál, ráadásul az alacsony működési költségek miatt kedvező árszabás mellett. A szolgáltató az ügyfelek életkora és kockázattűrő képessége alapján ajánl befektetési lehetőségeket. A befizetések ütemezését és összegét rugalmasan kezelhetik a felek, elvégre sosem tudni, melyik hónap mekkora bevételt hoz. A Penfold emellett a kifejezetten egyéni vállalkozókra érvényes adókedvezményekkel is segít.
A szerző a Peak tanácsadója.
Ez a támogatott tartalom a fintech.hu közreműködésével készült."
Hungary,2023-04-15,Index.hu,https://index.hu/kulfold/2023/04/15/olaszorszag-alto-aldige-korlatozas-del-tirol-turizmus/,Korlátozták a turisták számát az egyik olasz tartományban,"Miközben turisták tömegei érkeznek Olaszországba a nyári szezonban, az egyik régió korlátozza a látogatók számát, hogy megakadályozza a túlzott turizmust.
Alto Adige autonóm régió, vagyis Dél-Tirol, amely Olaszország északi részén helyezkedik el, korlátozza a vendégéjszakák számát, a 2019-es szintre visszaszorítva a látogatók számát, és megtiltva minden új szálláshely megnyitását − kivéve, ha egy másik bezárt.
Arnold Schuler, a tartomány turizmusáért felelős tisztviselő, aki az új törvényt benyújtotta, a CNN-nek azt mondta, hogy a régió „elérte a határát” annak, amit el tudott viselni.
Elértük az erőforrásaink határát, gondjaink voltak a közlekedéssel, és a helyiek nehezen találnak lakást
− mondta, hozzátéve, hogy „garantálni akarják az életminőséget a helyiek és a turisták számára”, ami az elmúlt évtizedben egyre nehezebbé vált.
Alto Adige a természetjárók paradicsomaként ismert, de Schuler szerint a régóta fennálló hírnevét kezdi veszélyeztetni a területre látogatók nagy száma.
A turisták azért jönnek ide, hogy túrázzanak, és gyönyörű helyeket lássanak, nem pedig azért, hogy dugóban találják magukat
− fogalmazott.
A régióban 2022-ben 34 millió vendégéjszakát töltöttek el. „Az év bizonyos időszakaiban és bizonyos területeken ez sok lett” – mondta a tisztviselő a CNN-nek.
Elmondása szerint az idegenforgalmi ágazat nagyon fontos számukra a munkahelyek és a gazdaság szempontjából, de elérték a határt. Azért hozták meg ezeket az intézkedéseket, hogy kezelhetőbb legyen az emberáradat, és hogy garantálhassák a turistáknak, hogy találnak szállást. 
A 2022 szeptemberében életbe lépett törvény megakadályozza, hogy bárki új szálláshelyet nyisson (beleértve az Airbnb-t is), vagy újabb szobákat adjon ki anélkül, hogy engedélyt kérne a helyi hatóságtól.
A hivatalosan nyilvántartott ágyak számát 2019-től valamivel 230 ezer alatt határozták meg. A vállalkozóknak most június 30-ig kell jelenteniük a hatóságoknak, hogy 2019-ben ténylegesen hány vendéget szállásoltak el − a pótágyakat is hozzáadva a számokhoz, amelyeket korábban nem számoltak bele a hivatalos adatokba.
A végleges szám jelzi majd a határértéket, amelyet a jövőben nem lehet túllépni. Minden vállalkozásnak meghatározott szobaszámot kell majd megadnia, és minden helyi hatóságnak is lesz egy meghatározott száma − a fennhatósága alá tartozó összes vállalkozás összessége.
A kisvállalkozások megsegítése érdekében további 7000 feltételezett szálláshelyet osztanak ki az Alto Adige-i önkormányzatok között, hogy azokat saját belátásuk szerint osszák ki a 40 főnél kevesebb vendég befogadására alkalmas kisvállalkozásoknak.
További ezer szálláshelyet elkülönítettek, hogy kivételes körülmények között ki lehessen osztani azokat, ha valaki a jövőben olyan településen szeretne vállalkozást nyitni, ahol nagyon alacsony az idegenforgalom.
(Borítókép: NurPhoto / Getty Images)"
Hungary,2023-04-05,Index.hu,https://index.hu/kulfold/2023/04/05/genesis-piac-kiberbunozo-oldal-leleplezes-rendorseg-bunszervezet-online-csalas/,A rendőrség leállította a világ egyik legnagyobb kiberbűnöző oldalát,"A rendőrség 17 ország összehangolt munkájának köszönhetően elfogta a világ egyik legnagyobb online illegális piacterének működtetőit. A Genesis Market lopott adatokkal kereskedett, az oldal 80 millió személyes adatot kínált eladásra. A hatóságok 120 embert tartóztattak le.
A Genesis Market többek között bejelentkezési adatokat, IP-címeket, böngészőelőzményeket, sütiket és tartózkodási helyeket értékesített, a csalók az adatok segítségével akár banki és vásárlási felületekre is be tudtak jelentkezni.
Az eladásra kínált bejelentkezési adatok között szerepeltek Facebook-, PayPal-, Netflix-, Amazon-, eBay-, Uber- és Airbnb-fiókok jelszavai. Az információkat megvásárló bűnözőket a Genesis még arról is értesítette, ha egy felhasználó jelszava megváltozott.
A BBC közölte:
EGY GLOBÁLIS BŰNÜLDÖZÉSI AKCIÓban SIKERESEN LELEPLEZTÉK AZ OLDAL MŰKÖDTETŐIT, A BŰNÜLDÖZŐ SZERVEK VILÁGSZERTE RÉSZT VETTEK AZ ÖSSZEHANGOLT RAZZIÁKBAN.
A kedd hajnalban kezdődött rajtaütésekben 17 ország bűnüldöző szervei vettek részt. A műveletet az amerikai FBI és a holland nemzeti rendőrség vezette az Egyesült Királyságban, de közreműködött a Nemzeti Bűnüldözési Ügynökség és az ausztrál szövetségi rendőrség is európai országokkal együttműködve.
A hatóságok
VILÁGSZERTE 200 HÁZKUTATÁST HAJTOTTAK VÉGRE, ÉS 120 EMBERT TARTÓZTATTAK LE.
A holland rendőrség elindított egy portált a honlapján, ahol a lakosság ellenőrizheti, hogy az adatai korábban nem kerültek-e veszélybe a Genesis adatlopásai miatt."
Hungary,2023-03-14,Index.hu,https://index.hu/sport/2023/03/14/a-nob-felszolitja-a-brit-kormanyt-hogy-tartsa-tiszteletben-a-sport-autonomiajat/,"A NOB felszólítja a brit kormányt, hogy tartsa tiszteletben a sport autonómiáját","A Nemzetközi Olimpiai Bizottság (NOB) felszólította a brit kormányt, hogy tartsa tiszteletben a sport autonómiáját, és ne gyakoroljon nyomást a szponzorokra az orosz és fehérorosz sportolók olimpiai kitiltásáért – adta hírül a Magyar Távirati Iroda.
A NOB közleményben jelezte, hogy „nem a kormányok feladata eldönteni, hogy mely sportolók milyen nemzetközi versenyeken vehetnek részt. Ez a mai versenysport végét jelentené. Nagyon reméljük, hogy a brit kormány tiszteletben tartja a sport autonómiáját.”
Az ötkarikás világszervezet kiemelte azt is: kizárólag a sportszervezetek felelőssége határozni arról, hogy mely sportolók indulhatnak nemzetközi versenyeken, és ez csak a sportértékek alapján történhet.
„Ennek megfelelően az olimpiai szponzorok nem vesznek részt ilyen jellegű döntéshozatali folyamatban” – áll a közleményben.
A múlt héten Lucy Frazer, a brit kormány sportügyekért is illetékes tárcájának vezetője levelet küldött a NOB tizenhárom hivatalos partnere (Airbnb, Alibaba, Allianz, Atos, Bridgestone, Coca-Cola, Deloitte, Intel, Omega SA, Procter and Gamble, Samsung, Toyota, Visa) nagy-britanniai vezérigazgatóinak azzal a céllal, hogy gyakoroljanak nyomást a NOB-ra, mivel komolyan tartani lehet attól, hogy Oroszországban és Fehéroroszországban propagandacélra használják a sportot, és kérdéses, miként valósítható meg ezen országok állami pénzen támogatott olimpikonjainak semleges státusa. A levél szerint London nem ért egyet az orosz és a fehérorosz sportolók visszaengedésével a versenysportba mindaddig, amíg meg nem ismeri a két ország versenyzőinek semleges részvételét biztosító működőképes modell konkrét részleteit.
A NOB tavaly február 28-án – négy nappal az ukrajnai orosz invázió kezdete után – azt javasolta, hogy ne engedjék versenyezni az orosz és fehérorosz sportolókat. Idén január 25-én az általános tilalom helyett új, megengedőbb ajánlást adott ki az ötkarikás testület, már azt indítványozva, hogy a két ország azon sportolói, akik nem vesznek részt aktívan a háború támogatásában, bizonyos feltételek mellett, semleges státuszban, nemzeti szimbólumaik használata nélkül rajthoz állhassanak nemzetközi versenyeken. A javaslat ugyanakkor konkrétan nem szólt a 2024-es párizsi olimpián való részvételük engedélyezéséről.
A döntés után Volodimir Zelenszkij ukrán elnök a párizsi játékok bojkottjával fenyegette meg a Nemzetközi Olimpiai Bizottságot, több mint harminc ország kormánya pedig közös közleményben szólította fel a NOB-ot, hogy tisztázza a semlegesség fogalmát. Ezzel szemben az afrikai országok nemzeti olimpiai bizottságait tömörítő szervezet a támogatásáról biztosította az oroszok és fehéroroszok indulását Párizsban."
Hungary,,Index.hu,https://index.hu/kulfold/2023/03/11/haboru-orosz-ukran-konfliktus-vlagyimir-putyin-volodimir-zelenszkij-oroszorszag-ukrajna-kijev-moszkva-kreml-bahmut-percrol-percre/a-szponzorokat-is-az-orosz-sportolok-tavoltartasara-kerte-az-egyik-brit-miniszter/,Title not found,Content not found
Hungary,2023-03-05,Index.hu,https://index.hu/belfold/2023/03/05/bunugy-kekfeny-mtva-prostitucio-bordelyhaz-lakaskiadas-interju-berkes-bela/,Először beszélt a történtekről az országos bordélyházlánc üzemeltetésével gyanúsított riporter,"Berkes Béla, a Kékfény című műsor korábbi riportere részletesen beszámolt lakáskiadásos ügyéről, a bordélyházak üzemeltetéséről. Úgy érzi, nem élt vissza a prostituált lányok helyzetével, a lelkiismerete tiszta. Elmondta, tevékenysége más nyugati országban teljesen legális.
Berkes Béláról nemrég kiderült, hogy bő másfél éve országszerte üzemeltet bordélyházakat. Az ügy előzménye, hogy a rendőrség januárban letartóztatta a 44 éves férfit, aki elmondta, pár év alatt összesen 16 lakásban több mint 300 prostituált fordult meg nála, amivel mintegy 30 millió forintot keresett.
A férfi, aki az MTVA Kékfény című bűnügyi műsor riportere volt, akkor azt mondta, senkit nem használt ki, szó se volt bordélyokról, futtatásról, csak azt szégyelli, hogy nehéz helyzetbe hozta volt kollégáit.
A Kékfény januárban megnevezte a korábbi riportert. Berkes Béla a 444-nek adott most interjút, amelyben elmondta: a botrány kirobbanása előtt már egy évvel fel akart hagyni tevékenységével, mert nem akarta nehéz helyzetbe hozni a műsort, ez azonban több szempontból is problémás volt. Egyrészt aggódott, hogy a lakást bérlő lányok megélhetése veszélybe kerül, másrészt a bordélyház üzemeltetésével négyszer annyit keresett, mint a bűnügyi műsornál.
10 ezer forint három óráért
Berkes a kezdetekről elmondta, egy airbnb-s pesti lakással indította el „másodállását"". Volt élettársától hallotta, hogy óriási igény van a bújós randilakásokra, amelyeket csak pár órára vesznek ki. A férfi ezért kivett egy lakást, és órákra bérbe adta, főként szeretőknek, pároknak.
„Észrevettem, hogy egyre több lány keres lakást, és nem órákra, hanem napokra veszik ki. Nekem sokkal kényelmesebb volt így, nem kellett annyit telefonálni, takarítani, ágyneműt húzni” – mondta.
Arról is beszélt, anyagilag nagyon megérte az üzlet, három órára 10 ezer forintért, majd naponta 12 ezer forintért adta ki. Utóbbival mégis jobban járt, mert nem kellett háromóránként takarítani, mosni. A bérlők rendet raktak maguk után.
Látszott, hogy erre van igény, a melós lányok egymásnak adták a telefonszámomat
– említette.
Berkes úgy véli, azért mehetett olyan jól az üzlete, mert korrekt módon viselkedett a lányokkal, ami ritka, mert rengeteg olyan férfi lakáskiadó van, aki a bérleti díjon kívül elvár szexuális szolgáltatást is.
kiemelte: soha senkit nem futtatott, ő csupán szobát adott ki lányoknak prostitúciós tevékenységre. Sok lányt nem is ismert személyesen.
Arra a kérdésre, hogyan futott fel a biznisz, azt mondta, elképesztő sok megkeresést kapott.
„Iszonyatos igény van erre a szolgáltatásra. Pesten volt már egy második lakásom. De ezek még mind bújós lakások voltak. Közben egyre több olyan lány lett, aki ott volt egy hétig vagy még tovább. És elkezdték kérdezni, hogy vidéken nincs-e hely, mert a vidék erősebb. Mert a melós lányok jelentős része egyik héten az egyik városban van, aztán megy a másikba” – mondta Berkes.
Kiemelte, a legjobban Miskolcon érte meg lakást fenntartani, de jól ment az üzlet Nyíregyházán és Zalaegerszeg is. Veszprém és Esztergom is jó biznisz volt számára.
Berkes elmondta, decemberben már fel akarta mondani az üzletet, ugyanis félni kezdett attól, hogy komoly problémái lesznek az ügyből, azonban sajnálta a neki dolgozó lányokat, akiknek már a megélhetése függött tőle. 
A lányokat nem kényszerítették prostitúcióra
A férfi úgy bukott le, hogy a lakók kiszúrták, hogy minden héten két másik lány jelenik meg bőröndöket húzva.
„Nyíregyházán volt egy lakás, amely csak egy hétig tartott. Ott az idősebb lakók olyan szinten figyelték már a lakást, hogy tudták, melyik lánynál hány vendég volt. De nem ez zavarta őket a legjobban. Hanem az, hogy látták, a lányok drága kajákat rendelnek. Irigykedtek, hogy jól esznek. Ahol probléma volt, onnan azonnal eljöttünk” – mondta.
Kiemelte: a lányokat senki sem kényszerítette prostitúcióra.
A férfi arról is beszélt, hogy több lány elmondta, kipróbált más munkát is, korábban elment például trafikba dolgozni, de napi tízezer forintért nem érte meg neki, mert azt a pénzt prostituáltként tízperces munkával megkereste. Berkes hozzátette, általában a pénz motiválta őket, sokan ugyanis a szüleiket tartják el, vagy a gyereküket. 
„Ismerek tanárnőt, aki két nap alatt megkereste a pedagógusbérét. Sokkal nagyobb kérdés, hogy milyen ország az, ahol ilyen a helyzet” – tette hozzá.
Elmondta, hogy nem élt vissza a helyzettel, részéről ez szolgáltatás volt,
és olyan lányok voltak nála, akik vándoroltak.
Kiemelte, üzletét azért is kezdte felmondani, mert a gazdasági válság a prostitúciót is utolérte, vagyis egyre kevesebben tudták kifizetni a szolgáltatást, a lányok vendégköre megcsappant.
A Kékfényről elmondta, habár erkölcsileg korrekt szolgáltatásnak gondolja volt tevékenységét, azt azonban szégyelli, hogy az üzlete valamelyest hiteltelenné tette a műsort.
 Ugyanakkor tiszta a lelkiismerete.
Nem tudom, miért jobb, ha valaki a bokrokban végzi ezt a tevékenységet. Miért nem emberibb az, hogy egy normális lakásban, normális felszereltséggel és emberi körülmények között végzik? Ebben mi a bűn? Kinek okoztam én ezzel kárt? Nincs sértett, nincs áldozat. Üzletfelek vannak. És mindenki jól járt ezzel.
Hozzátette, amit tett, az kultúrországokban, Ausztriában, Németországban, Svájcban, meg talán még Belgiumban is teljesen legális.
Folyamatban lévő ügyéről úgy nyilatkozott, jogszerűtlenül használt egy rokkantkártyát, ami közokirat-hamisításnak minősül. Elmondta, ha ügye lezárul, valószínűleg Németországba költözik, ahol egy feldolgozóüzemben keres állást.
„Ha önt vagy ismerősét erőszak éri a kapcsolatában, vagy ha valakiről úgy véli, emberkereskedelem áldozata lett, akkor hívja az Országos Kríziskezelő és információs Telefonszolgálatot a belföldről ingyenes 06-80-20-55-20 számon, vagy a nap 24 órájában ingyenesen hívható Áldozatsegítő Vonalat a 06-80-225-225-ös számon.
Személyesen az Önhöz legközelebbi Áldozatsegítő Központban kérhet segítséget, az Áldozatsegítő Központok címlistája itt található:  http://vansegitseg.im.gov.hu
A NANE Egyesület bántalmazott nőknek és gyermekeknek szóló segélyvonala szerda kivételével minden hétköznap 18 és 22 óra között ingyenesen hívható a 06-80-505-101-es telefonszámon.”"
Hungary,2023-03-03,Index.hu,https://index.hu/techtud/2023/03/03/airbnb-szallas-utazas-tiltas-foglalas/,Újabb felhasználókat vett célba az Airbnb,"Biztonsági óvintézkedés címszó alatt tilt ki olyan felhasználókat az Airbnb, akik a vállalat szerint egy már kitiltott személyhez köthetőek.
A bulitilalom után itt az újabb csapás: már azok a felhasználók sem érezhetik magukat biztonságban, akiknél a platform azt tapasztalhatja, hogy szoros kapcsolatban áll egy másik, már kitiltott személlyel. A Motherboard cikke szerint az, hogy az Airbnb azért tilt ki felhasználókat, mert azok a cég által biztonsági kockázatnak ítélt,
korábban kitiltott személyekkel állnak kapcsolatban,
jól mutatja, hogy mennyire problémás a platform biztonsági protokollja.
Ilyen esetben a felhasználó csak akkor térhet vissza a platformra, ha a problémás ismerőse sikeresen fellebbez a tiltás ellen, vagy ha képes bizonyítani, hogy nem állnak „szoros kapcsolatban”. Az Airbnb szóvivője szerint azonban túlzás ezt állítani, hiszen nem az a lényeges szempont, hogy a két felhasználó milyen kapcsolatban áll egymással, hanem az, hogy
a felhasználók nagy valószínűséggel együtt utazhatnak és foglalhatnak szállást.
Az intézkedés egyelőre elég átláthatatlan. A lap egyik olvasója azután értesült arról, hogy kitiltották a platformról, hogy a barátja bankkártyáját használta a szállás foglalásához. A vállalat ezt követően közölte vele, hogy fellebbezhet a tiltás ellen, és ha úgy találják, hogy nem áll kapcsolatban a már kitiltott személlyel, akkor visszaállítják a fiókját. Ellenkező esetben pedig fenntartják a tiltást.
Mint megírtuk, 2022 nyarán az Airbnb végleg betiltotta a platformján hirdetett otthonokban megrendezett bulikat és rendezvényeket. A világjárvány idején hozott átmeneti intézkedés ugyanis népszerűnek bizonyult a házigazdák körében. A szabályokat megszegő ügyfelek következményekkel szembesülhetnek. Felfüggeszthetik, sőt végleg ki is tilthatják őket a platformról.
(Borítókép: Jakub Porzycki / NurPhoto / Getty Images)"
Hungary,2023-02-13,Index.hu,https://index.hu/techtud/2023/02/13/chatgpt-mesterseges-intelligencia-ai-technika/,Ki áll a ChatGPT mögött?,"2022. november 30-án indította útjára a ChatGPT alkalmazást Sam Altman, az OpenAI vezetője, aki a Szilícium-völgyben már jól ismert recept szerint otthagyta egyetemi tanulmányait, hogy a saját projektjén dolgozzon, bár az eltűnt a süllyesztőben.
Az Open AI, mesterséges intelligenciával foglalkozó vállalat San Franciscóban alakult meg 2015-ben, és a vállalat nevéhez köthető a ChatGPT megalkotása. A Szilícium-völgy „nehézemberei” támogatták pénzügyileg a vállalat létrejöttét, köztük Elon Musk, Peter Thiel és Reid Hoffman is.
Megalakulása óta hatalmas érdeklődés övezi az OpenAI szöveggeneráló mesterséges intelligenciáját, a ChatGPT-t, amely a programozástól a prédikációig nagyon széles alkalmazási területen nyújt meggyőző vagy legalábbis érdekes teljesítményt. Nagy fordulatot jelentett a Microsoft bejelentése is, amely szerint a ChatGPT tudását hamarosan integrálják az internetes keresőjükbe, a Bingbe. 
Kicsoda Sam Altman?
A ChatGPT-vezér 1985-ben a Missouri állambeli St. Louis-ban született fehér, sápadt gyermekként, a Fortune úgy jellemezte, mint egy sápadt, szuggesztív férfi, a hatékonyság és a termelékenység maximalizálása a mindene, és olyan típusú munkamániás, aki „megváltoztatja a világot”. Korábban úgy beszélt magáról, hogy megértené, ha valaki azt gondolná róla, hogy Asperger-szindrómája van, bár nincs neki.
Az első szárnycsapások
Altman 2005-ben, friss főiskolai lemorzsolódóként lépett be a technológiai világba. Steve Jobs, Bill Gates és Mark Zuckerberg példájára az akkor húszéves férfi otthagyta a Stanford Egyetem informatikai diplomáját, hogy megalapítsa a Loopt nevű, a felhasználók földrajzi helymeghatározását megosztó céget.
Mivel nem voltak egyetemi kötelezettségei, és a Loopt jövője a saját kezében volt, Altman csatlakozott a Y Combinatorhoz (YC), amelyet a technológiai startupok egyik legnagyobb gyorsítójának tartanak. A vállalat olyan cégek elindításában is segített, mint az Airbnb, a Reddit, a Dropbox és a Coinbase.
A Looptdnak sikerült több mint 30 millió dollár kockázati tőkét bevonnia, mielőtt olyan cégek, mint az Apple és a Blackberry, széles körben elfogadták volna. Hét év elteltével a Loopt nem tudott virágozni, és az amerikai pénzügyi technológiai és bankholding vállalat, a Green Dot Corporation több mint 40 millió euróért kivásárolta a vezetőt.
A bukás ellenére a Loopt lehetővé tette Altman számára, hogy nevet szerezzen magának a Szilícium-völgyben. Két évvel később pedig őt választották a Y Combinator elnökének, Paul Graham amerikai informatikusnak az utódjául.
Három évvel később Altman 2015-ben a Tesla-főnökkel, Elon Muskkal, a LinkedIn társalapítójával, Reid Hoffmannal és más támogatókkal közösen alapította meg az OpenAI-t, egy mesterségesintelligencia- (AI-) kutatással és -telepítéssel foglalkozó vállalatot, amelynek célja a „barátságos AI előmozdítása és fejlesztése oly módon, hogy az az egész emberiség javát szolgálja” – írja az Euronews.
A ChatGPT
Altman 2016-ban jelentette be először, hogy az OpenAI egy általános mesterséges intelligenciát kíván építeni, amely megfelel az emberi értelemnek, és GPT-1 néven ismert. Ezt követően 2021. január 5-én az OpenAI ki is adta a DALL-E-t, egy olyan mesterségesintelligencia-alapú alkalmazást, amely képes képet generálni a felhasználó leírása alapján.
2022 novemberében az OpenAI pedig elindította a ChatGPT-t, az eddigi egyik legfejlettebb AI-modellt: egy chatbotot, amely fejlett AI, forgatókönyvek, dalszövegek, történetek és prezentációk segítségével képes igény szerint szöveget generálni. A ChatGPT elindítása gyorsan a közvélemény figyelmének előterébe helyezte Altmant. Ez arra is felhívást váltott ki, hogy találkozzon politikusokkal és törvényhozókkal, hogy az AI biztonságával és összehangolt munkájával foglalkozzon."
Hungary,2023-01-27,Index.hu,https://index.hu/tech/cellanaplo/2023/01/27/akkumulator-uzemido-merules-alkalmazasok-facebook-instagram-tinder/,"Kiderült, mely alkalmazások merítik a legjobban telefonja akkumulátorát","A mai szupererős és meglehetősen vékony, néhány esetben pedig már összehajtható okostelefonoknak köszönhetően kifejezetten produktívak lehetünk a mindennapok során, egészen addig, míg egy merülőfélben lévő akkumulátor keresztbe nem tesz a számításainknak – ekkor ugyanis elszabadulhat a pokol.
Azt, hogy a készülék meddig bírja egy töltéssel, számtalan tényező befolyásolja, kezdve az akkumulátor méretétől a mobilon futó rendszeren át, egészen addig, hogy milyen alkalmazások vannak rá telepítve. Korábban már megnéztük, hogy rendszerszinten milyen változtatásokat tehet a hosszabb üzemidő érdekében, egy felmérésnek köszönhetően pedig most az is kiderült, hogy mely appok terhelik meg leginkább okostelefonunkat.
Fotó: Mohssen Assanimoghaddam / picture alliance / Getty Images Hungary
Mint azt már bizonyára ön is észrevette, manapság már mindenre talál egy alkalmazást, az App Store és a Google Play appok millióival van feltöltve, melyek között természetesen játékokat is találhatunk. Nem meglepő módon aktív használat közben ezek merítik a legjobban a készülékeket, hiszen a játékok veszik leginkább igénybe a telefonok grafikus chipjeit. De mi a helyzet a hétköznapok során használt többi appal?
A pCloud nevű kutatócég felmérése alapján a különböző produktivitást elősegítő és a közösségimédia-alkalmazások a legkárosabbak a mobilok üzemidejére. Listájukat három különböző szempont figyelembevételével állították össze:
az alkalmazások által igénybe vett hardverek (például GPS vagy kamera) mennyisége és intenzitása;
a sötét mód használata, mely OLED-kijelzős mobilok esetében meglepő mennyiségű akksiidőt takaríthat meg;
illetve az elhasznált töltöttség mennyisége bizonyos időn belül.
A három szempont figyelembevételével a kutatócég a 100 legnépszerűbb alkalmazást vizsgálta, ezek közül nevezték meg azt a tízet, melyek a lista legelején végeztek – kiérdemelve ezzel a pCloud szerint az „akkumulátorgyilkos” jelzőt, írja a GizChina. Az első tíz helyen végzett alkalmazás tehát a következő:
Fitbit
Uber
Skype
Facebook
Airbnb
Instagram
Tinder
Bumble
Snapchat
WhatsApp
Mint az látható, meglehetősen népszerű alkalmazások végeztek a lista elején, a Facebook és az Instagram szinte biztosan ott van a legtöbb mobilozó telefonján, de a Tinder, a Snapchat és a WhatsApp is kifejezetten népszerűnek számít idehaza. Az Uber miatt nem kell aggódnunk, azt ugyanis 2016-ban kiűzték a taxisok az országból, de a Fitbit, a Skype, az Airbnb és a Bumble nevű társkereső sem nevezhető közönségkedvencnek.
KiLemerítő szerelem
Mint az a felmérésből kiderült, a közösségimédia- és társkeresőappok messze a legkárosabbak a telefonok üzemidejére – utóbbiak úgy játszanak az akkumulátor töltöttségével, mint az azokon fellelhető emberek az érzelmeinkkel. A legelőkelőbb helyen a Tinder, a Bumble és a Grindr szerepelt, melyek átlagosan 11 hardveres erőforrást használnak (kamera, mikrofon, helymeghatározás, wifi stb.), a sötét mód hiánya miatt pedig mindhárom alkalmazás használata energiaigényesebb, ez pedig felgyorsítja az akkumulátor merülését.
Így spórolhat az akkumulátor töltöttségével
Az első és legegyszerűbb dolog, amit tehet, az az, hogy átnézi a letöltött alkalmazásainak listáját és kiválogatja azokat, melyekre már nincs szüksége – gyakran beleesünk ugyanis abba a hibába, hogy egyetlen használat miatt letöltünk egy appot, amit aztán elfelejtünk letörölni. Ezzel nemcsak tárhelyet spórolhat meg, hanem a háttérben történő folyamatos frissítések kiiktatásával az akkumulátort is kímélheti.
Mivel mi magunk az alkalmazásokon sokat nem tudunk változtatni, az előbbi példa mellett az egyetlen dolog, ami tehet, az az, hogy kevesebbet használja őket. Amennyiben ezzel problémája akad, de mindenképp szeretne változtatni szokásain, készüléke beállításai között, a képernyőidő ismertetésénél korlátozásokat is beállíthat arra, hogy bizonyos alkalmazásokat napi szinten maximum hány órán keresztül böngészhessen."
Hungary,2022-12-26,Index.hu,https://index.hu/gazdasag/2022/12/26/szilveszter-ujev-utazasok-szallasok-foglalas-utazasi-irodak-pihenes-egzotikus-helyek/,"Erre számítson, ha most akar szilveszteri utazást tervezni","Az elszabaduló infláció és a megemelkedő rezsiköltségek ellenére sem csökkent a kereslet a szilveszteri utazások után, és további más szórakozási lehetőségek is nagyon népszerűek a magyar emberek körében.
Az év legvégén már csak korlátozott számban lehet jegyet foglalni egzotikus utazásokra. Aki azonban megengedheti magának, az Egyiptomban, Dubajban vagy a Kanári-szigeteken is töltheti a szilvesztert, valamint az új esztendő első napjait a még rendelkezésre álló last minute megrendeléseknek köszönhetően. Igaz, az utolsó pillanatokban leadott foglalások esetén már igen komoly kompromisszumokat kell kötni a célországot, az időpontot és az árat illetően az utazási irodák munkatársainál.
Számos országba azonban már csak február végére–márciusra lehet utazást tervezni, ugyanis a korábbi időpontok mind beteltek. „Egyiptom mind tengerparti, mind kulturális látnivalók szempontjából kiemelten népszerű, sokak kedvenc úti célja. Keresettek továbbá: Dubaj, Dominika, Mexikó, Mauritius, a Maldív-szigetek és a Seychelle-szigetek” – nyilatkozta a Világgazdaságnak Bakó Balázs, a Magyar Utazási Irodák Szövetségének (MUISZ) szóvivője.
Mennyibe kerül egy-egy ilyen kiruccanás? Ez függ a helyszíntől, a pihenés időtartamától, a szállás kategóriájától, az ellátástól és a szolgáltatásoktól is. A szóvivő tájékoztatása szerint 
15-25 százalékos emelkedés tapasztalható a szilveszteri utazási csomagok árában az előző évihez képest.
„Ennek oka korántsem az utazási irodák árképzésében, hanem a megemelkedett utazási, szállás- és egyéb szolgáltatási költségekben keresendő” – fogalmazott Bakó Balázs, aki kiemelte: a korábbi évek azonos időszakához képest magasabb repülőjegy- és szállásárakkal kell számolniuk a most utazóknak.
A repülőjegyek esetében akár 50-70 százalékos drágulással is szembesülhetnek az érdeklődők a 2021. decemberi–2022. januári időszakhoz képest.
Ennek oka az üzemanyagok és egyéb járulékos költségek globális emelkedése, valamint a repülőtéri kapacitások csökkenése.
Sokan inkább a havas hegyekbe vágynak
Ilyenkor az egész éves fáradalmakat kipihenni akaró magyar emberek körében természetesen nem csak az egzotikus helyszínek, utazások népszerűek. Sokan ugyanis inkább a síelést preferálják. A téli sportokat kedvelők körében felkapott úti cél Ausztria, Szlovénia, Szlovákia, illetve Bosznia-Hercegovina hegyei is.
Bakó Balázs hozzátette: 
idén inkább a közelebbi, 500 kilométeren belüli helyeket, és a rövidebb, négyéjszakás szállásfoglalásokat részesítik előnyben az érdeklődők.
A szóvivő megosztotta azt a felismerésüket is, hogy az elszabaduló infláció és a megemelkedő rezsiköltségek ellenére nem csökkent a kereslet a szilveszteri utazások után, és további más szórakozási lehetőségeket is keresnek az emberek. A december 31-ei színházi műsorok, operaházi előadások jegyeit nagyon gyorsan elkapkodták, és ugyanilyen népszerűek az újévi koncertek is. Ugyancsak keresettek még a műsoros éttermi vacsorák, a tematikus szilveszteri gálák és a kabarék, stand up műsorok.
A hazai szállodák sem panaszkodhatnak az év végi forgalmat illetően, főleg a fővárosi hotelekbe érkezett sok foglalás, és az Airbnb-házigazdák is örülhetnek, mert sok-sok külföldi látogat Budapestre az év utolsó napján.
Kiadó házat is lehet még találni
Főként a baráti társaságokra, cégek munkatársaira jellemző, hogy szívesen kibérelnek családi házakat szilveszterre. Azonban ahogy fogynak a szabad helyek, úgy drágulnak a szálláslehetőségek. 
Az egy-két éjszakára számított középár 150–350 ezer forint.
Nagy az érdeklődés a Balaton-parti házak után, ezekből még most is lehet találni kiadót, hiszen nagy a tó környéki vendégfogadói kapacitás. A fűtési költség, a meleg víz, a szauna vagy a dézsafürdő használata újraszámolást kíván a megváltozott rezsiszabályok miatt, de miután szabad árazás van, minden szállásadó olyan árat határozhat meg, ami neki megéri. A nagyobb fürdővárosok is népszerűek, ezeken a településeken az évbúcsúztató előtt, után, sőt közben is van lehetőség házon kívüli szervezett programokra.
(Borítókép: Szilveszteri tűzijáték Dubajban 2022. január 1-jén, Fotó: Government of Dubai Media Office / Anadolu Agency via Getty Images)"
Hungary,2022-11-11,Index.hu,https://index.hu/gazdasag/2022/11/11/apple-microsoft-amazon-google-markaertek/,Még mindig az Apple a világ legértékesebb márkája,"Immár a tizedik egymást követő évben lett az Apple a világ legértékesebb márkája az Interbrand nevű amerikai tanácsadó vállalat globális rangsorában.
A 100 vállalatot rangsoroló „Best Global Brands” globális márkarangsorban az Apple márkaértéke 482,2 milliárd dollár, 18 százalékkal több a tavalyinál − számolt be az MTI. 
A lista második helyén a Microsoft áll, márkaértéke 32 százalékkal 278,3 milliárd dollárra nőtt. A harmadik helyezett Amazon márkaértéke 10 százalékkal 274,8 milliárd dollárra emelkedett. A negyedik a Google, amelynek értéke 28 százalékkal 251,75 milliárd dollárra emelkedett, az ötödik pedig a Samsung, 17 százalékos növekedéssel 77,7 milliárd dollárra.
A hatodik helyezett a Toyota 10 százalékos márkaérték-növekedéssel 59,8 milliárd dollárra, a hetedik a Coca-Cola, amelynek a márkaértéke tavalyhoz hasonlóan idén is 57,5 milliárd dollár.
A listán a nyolcadik a Mercedes-Benz 10 százalékos értéknövekedéssel 56,1 milliárd dollárra, a kilencedik a Disney 14 százalékos növekedéssel 50,3 milliárd dollárra. A tízes listát a Nike zárja, amelynek a márkaértéke 18 százalékkal 50,3 milliárd dollárra emelkedett.
A McDonald's kiesett a top 10-ből, márkaértéke 6 százalékkal 48,65 milliárd dollárra nőtt. Ezzel egy időben a Nike először került be a legjobb tíz közé.
A top 100 márka összértékének 53 százalékát adta a lista első tíz helyezettje.
A top 100 márka összértéke 3088 milliárd dollárra nőtt a tavalyi 2667 milliárd dollárról, azaz 16 százalékkal emelkedett, az Interbrand-mutató először haladta meg a 3 ezer milliárd dollárt.
A legjelentősebb értéknövekedést a Microsoft, a Tesla és a Chanel márkák mutatták, mindegyik 32 százalékkal drágult. A top 100 idén három résztvevővel bővült: Airbnb (54. hely), Red Bull (64. hely) és Xiaomi (84. hely). Ugyanakkor az Uber, a Zoom és a John Deere lekerült a listáról.
A rangsor első közzétételekor, 2001-ben a top 100 márka összértéke 988 milliárd dollár volt, az összeg azóta mintegy háromszorosára nőtt."
Hungary,2022-11-06,Index.hu,https://index.hu/kultur/tarca/2022/11/06/winnetou-es-a-sapadt-arcu-pestiek/,Winnetou és a sápadt arcú pestiek,"Kora reggel, amikor még lábujjhegyen járt a nap, Winnetou nagyot nyújtózva felült, majd ugyanazzal a mozdulattal kipattant az ágyából. Friss mosoly bujkált a tekintetében. Egész éjjel úgy aludt, mint a bunda. Hosszú idő után először. Nem hallotta a szomszéd szobából ritmikusan előtörő lihegéseket, a csaptelep böfögését, de még a nyitott ablak párkányára merészkedő kíváncsi galambok burukkolását sem.
Odalépett a harmadik emeleti, Dob utcai airbnb-lakás ablakához, és elhúzta a függönyt. Nem tárult elé semmi csodálatos.
Mindössze egy szemeteskocsit, egy szedelőzködő motoros ételfutárt és két bizonytalan járású férfit látott. Ma is meleg lesz, gondolta, és becsukta az ablakot. Felkapta rojtos szélű, apacs mintás hacukáját, belebújt a mokaszinjába, a legszükségesebb holmijait belecsúsztatta vászonzsákjába, végül tomahawkját a derekára szíjazva ruganyos léptekkel elindult a város felfedezésére.
Sam Hawkins fizette be erre az útra, afféle búcsúajándéknak szánta a nyár végi városlátogatást. Arrafelé széles a folyó, hatalmasak a paloták, szőkék a lányok, és olcsó a paróka, mondta neki a jó öreg Sam, amikor átnyújtotta a repülőjegyét, a szobafoglalását és egy kisebb köteg gyűrött dollárt. Ott ennyi is elég lesz, tette hozzá, és különben is tudsz te magadra vigyázni.
A kapualjban egy ember ácsorgott. Őszülő, penészes szakálla ide-oda mozgott, orrát megpattant hajszálerek hálója szőtte be. Ahogy közeledett feléje, az ember összébb húzta magát a bőrében, és félrehúzódott.
– Jó reggelt, sápadt arcú testvérem! – köszönt rá szinte kedélyesen. Az ember hümmögött valamit, majd az orrát kezdte turkálni. – Meg tudnád mondani, merre induljak el, ha dohányt vennék a pipámba?
Az ember megütközve nézett rajta végig. Sok őrült jár errefelé, na de ilyen maskarában!
– Jobbra megy, aztán megint jobbra, végig a Kertész utcán. Az egyetlen üvegajtó, ami el van sötétítve. Meg fogja találni.
Winnetou meg akarta őt ölelni, de mint akit darázs csípett meg, úgy ugrott hátra az az ember.
– Jó, jó. Legyen szép napod – szólt Winnetou, és hibátlan fogsorát hálásan kivillantva gyorsan a jelzett irányba fordult.
A Kertész utca addigra már éledezett; a hamar felforrósodó aszfalt arra kényszerítette a boltosokat, zöldségeseket és más kiskereskedőket, hogy kora reggeli teendőiket a szokásosnál is hamarabb végezzék el. Annyira azért nem siettek, hogy ne vessenek egy csodálkozó pillantást Winnetoura, az első apacs turistára, aki széles mosollyal lépdelt el mellettük az utca árnyékos oldalán. Kitűnő szaglásával már messziről megérezte az átható dohány illatát, és úgy állt meg a besötétített üvegajtó előtt, mintha mindig itt vette volna a pipadohányt.
– Aztán mit keres az úr? – dörrent rá a szomorú képű eladó, miközben egyik kezét a pult alatt tartotta.
Winnetou körülnézett, van-e még rajta kívül más is a szűk helyiségben, de nem volt.
 – Pipadohányt vennék, a legjobb fajtából.
– Peterson jó lesz? Csak nálam kapható. Nincs aromásítva.
– Tökéletes. Dollárral fizethetek?
– Ha maga nem egy hibbant ellenőr, azzal fizet, amivel akar.
A körút sarkán, a Habakuk bár előtt csődület támadt. Két férfi és két fiatal nő meghitten ordibáltak egymással, mialatt a nagyobb darab megragadta az egyik nő haját, és szitkozódva húzta egy kapualj felé. Amikor Winnetou odaért, már többen körülállták őket. Ki ennek szurkolt, ki annak, de végre történt valami érdekes a nyár vége fülledt unalmában.
Winnetou közelebb lépett, felmérte a helyzetet, és udvariasan elkiáltotta magát:
 – Kedves rézbőrű testvéreim! Hagyjátok abba! Nem fordulhattok egymás ellen. A béke és szeretet a mi igazi erőnk. – Ekkor megállt a levegő. A nagydarab elnyűtt alak elengedte a fiatal nő fekete haját, a másik kettő kővé meredt, a bámészkodók pedig pisszenni sem mertek. Olyan csend lett, hogy a Habakuk bár ventilátorának zümmögését is lehetett hallani. – Hallgassátok meg testvéretek szavát! Egy vérből valók vagyunk, a béke és szeretet a mi erőnk!
 – Na, húzzál innen a picsába! – ocsúdott fel a nagydarab elnyűtt alak, aki úgy nézett ki, akár egy képregényfigura, mert hatalmas válla, izmos karja és széles mellkasa ellenére több számmal nagyobb bermudájában hosszú piszkafalábak váltogatták egymást, amikor elindult Winnetou felé. – Testvéred neked a bohaúristen! – hörögte, és szájából harci gázok törtek fel. – Nem mondom többször, hogy húzzál innen, jancsibohóc!
Winnetou nem mozdult.
 – Apám, Incsu Csunna arra tanított, hogy tiszteljem felebarátaimat és ellenségeimet, és soha ne ijedjek meg a saját árnyékomtól.
 – Apád egy köcsög volt. Neked meg annyi! – vicsorgott a nagydarab elnyűtt alak. Bal kezében rugós kés villant, szabad kezével belebokszolt a levegőbe.
Winnetou nem tudta, mi az a köcsög, de valamiért nem tetszett neki a megnevezés.
Villámgyorsan elkapta a késes csuklóját, hátracsavarta a kezét, majd egy fojtó mozdulattal a levegőbe emelte. Amaz kapálózott, akár a mézgába ragadt rovar, de hiába. Vasmarok tartotta.
Az incidensnek egy szirénázó rendőrautó fékezése vetett véget. Az intézkedő rendőrök nagyot néztek, amikor a puha, tiszta bőr indián öltözék alól előkerült Winnetou amerikai útlevele. Tanakodni kezdtek, mitévők legyenek, mégsem volna célszerű egy mindennapos utcai esemény miatt diplomáciai bonyodalomba keveredni. A helyzetet egy ellentmondást nem tűrő, dörgedelmes hang mentette meg:
– Ő az én vendégem, biztos urak! Kezeskedem érte, azonnal engedjék elmenni!
Mindenki a földöntúli hang irányába fordult.
Rettegett Ivána tornyosult előttük, pöttyös szoknyában, pöttyös napernyővel, fehér kesztyűben. Ha délután lett volna, még a napot is eltakarja, így csak kisebb riadalmat keltett. A rendőrök már ismerhették, mert tekintetük azonmód fátyolosabb lett az intézkedés foganatosításakor megengedettnél. Csupa test volt az egész nő. Ahogy közelebb lépett, még a körút is beleremegett. Melle az álláig felpolcolva, az ajka úgy piroslott, mint a málna, és apró menyétfogait időnként fenyegetően kivillantotta.
Winnetou még sohasem látott hozzá hasonlatosat. Nem lelkesítette a gondolat, hogy ez a hatalmas teremtmény vette őt pártfogásába.
Fél órával később a Rákóczi téri Csigabiga teraszán ültek. Három szék volt a szabad asztalnál. Winnetou ült az egyiken, Rettegett Ivána a másik kettőn.
Gyorsan rendelt is a nagy ijedségre.
– A fiatalembernek hozzon egy korsó jó hideg sört, én vodka-narancsot kérek. Illetve vodkát, lehet mindjárt dupla is, és legyen benne egy kis narancs, színezéknek.
Winnetou nem ellenkezett. Apja, Incsu Csunna azt is tanította, hogy jobb, ha nőkkel nem ellenkezik, máskülönben könnyen meggyűlik velük a baja. Winnetou emlékezett apja minden szavára.
– Mégis, mi járatban erre, szépfiú? Ne mondd, hogy egy közeli kalandparkban harcolsz az indiánok jogaiért. Tényleg ez a munkád? Vagy csak feltűnési viszketegségben szenvedsz, akárcsak én? Mesélj, megöl a kíváncsiság.
Winnetou egy hajtásra kiitta a sört, és ez bátorítólag hatott rá.
Töviről hegyire elmondott mindent. Rettegett Ivánában egy pillanatra felmerült a gyanú, hogy talán igazat is mond, de nem firtatta, inkább rendelt még egy rundot, és hozzátette, hogy írják az indián úr kontójára. Sejtette, hogy van pénze, mégsem akarta egyből megkopasztani. Persze, ha többet akar, mégiscsak férfiból van, azért többet is kell fizetni, mélázott magában, és feltűnés nélkül feljebb húzta templomi harang formájú, frissen vasalt, pöttyös szoknyáját.
A harmadik kör után előkerült a pipa. Szép darab volt, fényesre csiszolt kőfejjel, gyöngyhímzéses szalaggal. Lószőrrel ékesített szárát két kézbe vette, és büszkén felmutatta a családi örökséget.
– Uff! – szólt, és kijelentette, most elszívják a békepipát, ami örökre szól.
Rettegett Ivána szinte anyai szeretettel figyelte a feltörő füstfelhőn át, amint az ő szép indiánja hatszor beleszívott, majd hat irányba, felfelé, lefelé és a négy égtáj felé kifújta a füstöt. – Uff! – kiáltotta ő is, amikor rá került a rítus sora.
– Szívunk, fújunk, úgyis ebből áll az egész élet!
Később a barátokra terelődött a szó. Winnetou elővett egy féltve őrzött, megfakult képet. A jó öreg Sam Hawkins készítette, ő maga volt rajta és Old Shatterhand. Ivána egy darabig nézegette a képet, végül megszólalt:
 – Én ismerem ezt az embert! Többször is találkoztunk, de soha nem volt nála puska.
 – Az lehetetlen! – ingatta fejét az indián. – Old Shatterhand egy lépést sem tenne a Medveölő nélkül.
 – És nem is így hívják. Hidd el, fiam, ritkán tévedek, és még elég jó a szemem, téged is hogy kiszúrtalak a tömegben. Ez a Kaszás Józsi! Minél többet nézem, annál biztosabb vagyok benne.
Winnetou nagyon izgatott lett. Évek óta hiába keresik a vértestvérét, nyoma veszett. Tüzes Szív és Szökkenő Szarvas bejárták fél Amerikát, de senki nem hallott felőle. Sam bácsi sürgönyöket küldözgetett mindenfelé, hiába. Közzétették a fényképét az újságokban, semmi nyom. Már azt hitték, meghalt, erre itt, a pesti flaszteren valaki esküszik rá, hogy ő az, igaz, álnéven. – Manitoura kérlek, vezess el hozzá! Örökké hálás leszek érte.
Rettegett Ivána rendelt még egy kört Winnetou kontójára, majd amikor megérkezett az ital, lemondóan legyintve beszélni kezdett:
– Megszerettelek, indián! És máris itt fogsz hagyni. Ez az én formám. Amikor az álmaidról meséltél, tudtam, hogy olyasmit keresel, ami itt biztosan nincs. De most olyasvalakit keresel, akit én a saját szememmel láttam többször is, amikor az anyámat látogattam kétnaponta egészen a haláláig.
– Hol van ez a hely, kérlek!?
– Itt van Pesten. Zuglóban, az a neve, hogy Naplemente. Megadom a címet, nyugi.
– Mi ez, valami rezervátum?
– Nagy fenét. Ez egy idősek otthona. Ide dugják, akit már nem akarnak máshol látni. Vagy ide menekül, aki nem akarja, hogy mások lássák.
Amikor Rettegett Ivána visszatotyogott a mosdóból, az asztaluknál nem ült senki. Csak káprázat volt, gondolta szomorúan, már megint túl sokat ittam.
Miközben hol az eget kémlelte, lesz-e végre eső, hol a kavicsokat rugdosta az asztal alatt, nem vette észre az üres vodkáspohár mellé tett kis gyöngyhímzéses szalagot. – Ilyen az én formám – szólt hangosan a pult felé –, Editke, hozzál nekem még egy vodkát, én fizetem!
A szerző író, költő, műfordító
(Borítókép: Részlet a  Winnetou című filmből. Fotó: Port.hu)"
Hungary,2022-10-20,Index.hu,https://index.hu/kulfold/2022/10/20/liz-truss-miniszterelnok-lemondas-konzervativ-part-meme-ryanair/,Ízekre szedte Liz Trusst az internet népe,"Liz Truss csütörtöki bejelentése után természetesen rengetegen kifejezték véleményüket a lemondásával kapcsolatban, ebből pedig az internet népe sem szeretett volna kimaradni, beindult a mémgyár.
Mint ismert, Liz Truss, a Konzervatív Párt vezetője és Nagy-Britannia miniszterelnöke csütörtökön kora délután bejelentette lemondását. Beszédében elismerte, hogy nem tudja teljesíteni azokat az ígéreteket, amelyeket akkor tett, amikor a párt vezetői pozíciójáért indult. Az Egyesült Királyság történetének harmadik miniszterelnöknője volt a legrövidebb ideig hivatalban lévő miniszterelnök Nagy-Britannia történelmében.
Csütörtöki bejelentése után kapott hideget-meleget (leginkább az előbbit), amiből természetesen az internet népe sem akart kimaradni – azonnal el is kezdtek mémeket gyártani az emberek.
Talán mind közül a leggonoszabbat az írországi központú Ryanair légitársaság tette közzé a Twitter-oldalán: egy Liz Truss nevére kiállított repülőjeggyel „kedveskedtek” a brit politikusnak, amely a londoni Gatwick repülőtérről indul, és bárhová szól, ami nem az Egyesült Királyság.
👋 pic.twitter.com/ZebvNX5qf4— Ryanair (@Ryanair) October 20, 2022 
A következő meme A Simpson család egyik jelenetét vette kölcsön, ahol Homer Simpson édesapja, Abraham Simpson sétál be a család házába, egy rövid kör után leteszi kalapját a fogasra, megtesz még egy kört, majd magához ragadja a fejfedőjét, és azzal a lendülettel el is hagyja a házat.
Ez volna Liz Truss miniszterelnöki ideje dióhéjban.
Liz Truss' time as Prime Minister in a nutshell pic.twitter.com/eNlOurenDW— You cannot kill ideas (@Cynical_Hamster) October 20, 2022 
A most következő mém előtt egy gyors magyarázattal kezdenénk. Az egyik brit bulvárlap érdekes ötlettel állt elő: egy fejes saláta mellé helyeztek egy Liz Truss-képet, a kérdés pedig az volt, hogy a saláta tart-e tovább, vagy a politikus miniszterelnöki ideje. A válaszra mindössze 45 napot kellett várni, ugyanis hamar kiderült, hogy amíg a saláta csupán egy kicsit bebarnult, addig Truss hivatali ideje korai véget ért.
A British newspaper has started a live stream on YouTube of Liz Truss’s photo next to a lettuce to see which one lasts longer. I do love this country’s sense of humo(u)r. pic.twitter.com/nVpbozX3OP— Brian Klaas (@brianklaas) October 14, 2022 
Végezetül pedig két kép a Downing Street 10.-ből, kicsit másképp, mint ahogy eddig ismertük. Az előbbin Airbnb-ként ábrázolják, ahol néhány napra bárki meghúzhatja magát, utóbbin pedig a bejárati ajtót egy forgóajtóra cserélték, utalva arra, hogy Liz Truss egy gyors kör után már távozott is.
British humour never resigns…#LiztrussResign pic.twitter.com/dVb6nDb9Qd— anand mahindra (@anandmahindra) October 20, 2022 
(Borítókép: Liz Truss 2022. október 3-án. Fotó: Ian Forsyth / Getty Images)"
Hungary,2022-09-23,Index.hu,https://index.hu/sport/futball/2022/09/23/nemetorszag-magyarorszag-nemzetek-ligaja-meccs-osszefoglalo-tudositas-lipcse/,"Szalai Ádám élete gólját sarkalta, 110 éve nem látott német verés idegenben","Hiába volt Marco Rossi szövetségi kapitány szerint abnormális elvárás, a magyar labdarúgó-válogatott újabb szenzációs skalpot gyűjtött, és a júniusban elért angliai siker után a németeket is legyőzte idegenben. Mivel a csoport másik meccsén az olaszok legyűrték az angolokat, az is biztos lett, hogy a mieink a Nemzetek Ligája következő kiírásában is az A csoportban szerepelhetnek.
Abnormális töredék a múltból
Igazi hullámvasút volt, olyan futballmeccs, amely minden létező érzelmet kiváltott az emberből ideig-óráig. S a vége olyannyira keserű, még akkor is, ha számszerűen az eredmény bravúrosnak volt mondható. A tomboló viharban a magyar újságírók egy része is együtt tombolt a bal kézre eső kapu mögé zsúfolódott szurkolókkal, főleg, amikor Schäfer András váratlan és páratlan húzással elfejelte a labdát a kissé elhamarkodottan kifutó Manuel Neuer mellett. De a végén, a végén az a Leon Goretzka-gól, na az olyan volt, mintha konkrétan kikapott volna az ember legkedvencebb csapata. Kettő–kettő lett, és mégis a vereség keserű ízével égett az emlékezetbe. Igen, a bravúros egy pont a tudósító szívét is büszkévé tette, az átázott pulóver hideg, nyirkos érzetét mégsem tudta feledtetni, mert nem volt tovább, mert Münchenben elbúcsúzott a magyar labdarúgó-válogatott az Európa-bajnokság további küzdelmeitől. Véget ért az álom. Büszkén, emelt fővel, de mégis kiterülten végezte. 
Hihetetlen, hogy eltelt azóta több mint egy év.
Marco Rossi tizennégy hónap alatt immár harmadszor vezette „csatába” a nemzeti együttest a németek ellen. S ezúttal abban a tudatban tehette, hogy egy döntetlen nemcsak bravúros eredmény, hanem győzelemmel felérő szép siker lenne Lipcsében. No nem azért, mert a német és a magyar válogatott közti erőviszony markánsan átalakult volna ebben a tizennégy hónapban, hanem azért, mert búcsú helyett garanciát jelentett volna egy folytatásra. Konkrétan arra, hogy Gulácsi Péterék a Nemzetek Ligája következő kiírásában is az A osztályban, a kontinens legmagasabban jegyzett válogatottjai között szerepeljenek majd. Arról pedig a nagy utat bevállaló drukkerek is csak óvatosan mertek beszélni, hogy egy esetleges győzelem konkrétan csoportelsőséggel, így pedig jövő tavaszra a Nemzetek Ligája négyes döntőjével kecsegtetett.
„Minden, csak nem normális dolog” – ezt mondta Rossi kapitány csütörtökön annak apropóján, hogy a júniusi bravúros teljesítményt követően már-már elvárásnak tűnik, hogy a magyar válogatott ezúttal is jól szerepeljen a németek ellen. „Az lenne a normális, ha holnap kikapnánk, de persze mindent elkövetünk majd azért, hogy borítsunk a realitáson, hogy a szurkolóink ismét büszkék és boldogok legyenek. Mindenesetre ha benn tudunk maradni ebben a négyesben, nekem már elég. Olasz vagyok, így talán belefér, hogy olaszok segítségében bízzak is kicsit” – utalt arra, hogy ha az angolok pontot vesztenek Olaszország ellen, úgy Harry Kane-ék már biztosan nem tudják megelőzni a mieinket. 
(...)
Nem kell félni, nem fog fájni
„Jó nevű játékosok, de nem jó csapat. Én a helyében nem félnék, a magyarok az elmúlt egy évben sokkal jobb eredményeket értek el, mint az enyéim. Nem vagyunk jók” – bocsátott utamra a meccs előtt tört angolsággal a lipcsei Airbnb-szállást kiadó házigazda, Sky. Vonakodtam, de nagyon szerettem volna hinni a szavaiban. Ám az csak néhány óra elteltével derülhetett ki, a házigazdai jóindulat vagy váratlanul pontos futballismeret beszélt-e belőle.
(...)
Jó nevek, rossz megoldások
A német válogatott szövetségi kapitánya, Hans-Dieter Flick állta a szavát, már ami a kezdő tizenegy sarkalatos pontjait, egész pontosan a kapus- és a csatárposztot illette. Manuel Neuer hiányában a
Ter Stegen – Hofmann, Süle, Rüdiger, Raum – Gündogan, Kimmich – Gnabry, Müller, Sané – Werner
összeállításban küldte pályára a sajátjait. Marco Rossi háromvédős hadrendben a
Gulácsi – W. Orbán, Szalai Attila, Lang – Fiola, Schäfer, Nagy Ádám, Kerkez – Szoboszlai, Gazdag – Szalai Ádám 
összeállítású csapatnak szavazott bizalmat.
12 
Galéria: Nemzetek Ligája: Németország-MagyarországFotó: Stuart Franklin / Getty Images Hungary
Az első lehetőségecskék a mieink előtt adódtak, a bemelegítés és a kivonulás alatt is többször kifejezetten közeli képeken mutatott, ekkor, majd a Himnusz éneklése alatt is rendkívül érzelemdúsnak tűnő Szalai Ádám már az első percben kiharcolt egy szögletet, igaz, nem sok esélye volt arra, hogy fejelni is tudjon. Nem sokkal később az újonc, a holland élvonalban eddig remek idényt futó Kerkez Milos húzott meg néhány nem várt cselt Joshua Kimmich-kel szemben – világ csodája, hogy sikerült ebből szabadrúgást ítélnie kifelé Slavko Vincic játékvezetőnek. 
A németek fokozatosan vették át a kezdeményezést, de negyed óra elteltével sem lett nyomasztó a fölényük. A mieink inkább kontrákból próbáltak építkezni – váratlan –, és amikor nem sikerült gyorsan végigvinniük az ellentámadást, akkor többször is egészen hátra visszapasszolták inkább a labdát, csak ne veszítsék el azt rendezetlen védelem mellett.
A hős előlép
A 16. percet Szalai Ádám megpattanó lövése zárta – ez volt az első, legalább a kapu közelébe tartó lehetőség, nemcsak magyar részről, az egész mérkőzésen. Másfél perccel később aztán már nemcsak Marc-André ter Stegen kapujának iránya volt meg, hanem a magyar gól is. A Szoboszlai Dominik által balról középre kanyarított labdát Szalai – ki más? – a röviden teljesen üresen érkezve sarokkal perdítette a hosszú felsőbe (0–1). 
Meglehet, pályafutása legszebb góljával indította a kétmeccses búcsúturnét.
A németek lendülete és apránként felépített önbizalma egy csapásra eltűnt, és még ha többet is birtokolták a labdát a mieinknél, egyszerűen képtelenek voltak komoly helyzetet kidolgozni. Nem úgy a továbbra is veszélyesen kontrázó magyar csapat, amely néhány perccel a vezetés megszerzése után meg is duplázhatta volna a fórt, ha a leshatárról kilépő Fiola Attila baloldali centerezése egy kicsit jobb ütemben jön ki lábra Gazdag Dánielnek. Az észak-amerikai profi ligában parádésan szereplő Gazdagnak a 30. percben ismét akadt egy ígéretes lehetősége, de hiába ugratta ki szépen Szalai Ádám, a Real Madridban futballozó Antonio Rüdiger szorításában nem tudta jól eltalálni a labdát.
A német közönség egyre nehezebben viselte sajátjaik impotens játékát, jó tíz perccel az első félidő vége előtt például azért kellett megállítani a játékot, mert a szöglethez készülő Szoboszlai, Gazdag kettőst szabályos papírgalacsin-zápor (s ki tudja még mi) fogadta a sarokban.
A 39. percben David Raum beadásából Thomas Müller révén legalább az első kaput eltaláló próbálkozás összejött a házigazdának, de ennél tovább az egész játékrészben nem jutottak a Nationalelf tagjai. Közel sem érdemtelen tehát, hogy hangos füttykoncert kíséretében bandukolhattak az öltözőbe.
12 
Galéria: Nemzetek Ligája: Németország-MagyarországFotó: Alex Grimm / Getty Images Hungary
Gulácsi pillanatai
A második félidőre vissza sem jött onnan Serge Gnabry, a Bayern München szélső támadóját a PSG szerelését nyáron a West Hamére váltó Thilo Kehrer váltotta. Ezzel pedig jött egy új, három középső védővel, két szárnyvédővel operáló német formáció is.
A hazaiak alig öt perc leforgása alatt többet tettek le arra a bizonyos asztalra, mint előtte negyvenöt alatt: előbb Timo Werner előtt adódott ígéretes lehetőség, majd Leroy Sané éles szögből leadott, jól eltalált lövésénél kellett bravúrral mentenie Gulácsinak. Az 53. percben Müller lőtte ki a jobb alsót – a németek örömittas felkiáltása azonban nem tartott sokáig, a partjelző azonnal emelte a zászlaját, les volt. S valóban. Elnézni sem lehetett, nem úgy, mint néhány pillanattal korábban Rüdiger szabálytalanságát Nagy Ádámmal szemben: ám a német bekk hátrafelé csapva hiába kapott bele a magyar középpályás szemébe, nemhogy lap nem járt a keménykedésért, szabadrúgás sem... 
Teltek a percek, ám ezúttal sokkal lassabban, mint az első félidőben, és ezúttal egyszerűen nem tudtunk kijönni a német nyomás alól. De Gulácsi tartotta az egygólos magyar vezetést: előbb Wernerrel szemben nyert párharcot, majd Kimmich keményen megküldött átlövésénél paskolta szögletre a jobb felső felé tartó labdát.
Ádám Martin megkegyelmez
Az utolsó húsz percre mindkét kapitány alaposan megkeverte a kártyákat, Rossi többek között beküldte Ádám Martint Szalai Ádám helyére, Kleinheisler László pedig Gazdagot váltotta. Német oldalon Kai Havertz és Jamal Musiala jött, Werner és Ilkay Gündogan távozott a pályáról.
A hajrá kezdetén a németek is visszább vettek, csökkent valamelyest a nyomás Gulácsi kapuján. Ez pedig azzal is együtt járt, hogy a mieink egy-egy kontra végén ismét eljutottak helyzetig: a 72. percben Ádám zárhatta volna le a meccset egy jól helyezett jobblábas tekeréssel, de Ter Stegen leért a bal alsóba tartó labdára. A másik oldalon Kimmich előtt adódott újabb nagy esély, de 13 méterről eleresztett lövését Lang Ádám kifejelte a kapu torkából. A Bajnokok Ligája-győztes középpályás a meccsen már másodszor csapott bosszúsan hitetlenkedve a levegőbe... 
Az utolsó tíz percben itt is, ott is születhetett volna gól, de ahogyan Ádám Martin másodszor is megkönyörült Ter Stegenen (na jó, a német kapus védett újabb bravúrral), úgy a végén már középcsatárt játszó Rüdiger sem tudott kifogni Gulácsin! A helyszínen megélve egy hihetetlenül izgalmas végjátékot követően maradt a 0–1 és ezzel az „abnormális” magyar diadal Lipcsében.
Álmodjunk tovább!
Az egységes Németország ellen az 1912-es olimpia óta nyertünk tétmeccsen először – igaz, összesen ez volt a harmadik lehetőségünk 110 év alatt. Eggyel őszintébb statisztikai felvillantás, ha a jogelőd Német Szövetségi Köztársaság (NSZK) elleni, az 1954-es világbajnokságon elért 8:3-as sikertől számolunk, úgy 68 éve várt német verésről beszélhetünk. Még kerekebb a kép akkor, ha a – statisztikai szempontból sem jogutódnak, sem jogelődként nem kezelt – NDK-t is idevesszük, akkor az 1972-es olimpia (50 éve) óta nem látott eredmény a lipcsei diadal.
Marco Rossi a csütörtöki sajtótájékoztatón azt kérte, álljunk két lábbal a földön és ne tápláljunk abnormális reményeket a magyar válogatottal szemben. Lám, a kulcsfontosságú 90 perccel a hátunk mögött még mindig álmodozhatunk.
Álmodozhatunk csoportelsőségről, Nemzetek Ligája négyes döntőről, első kalapos besorolásról a 2024-es Európa-bajnoki selejtezők sorsolására.
Skynak lett igaza.
Hétfőn az olaszok elleni ki-ki meccsen dől majd el, hogy melyik válogatott lesz ott a jövő tavaszi final fourban.
Rossi mester honfitársai tehetnének egy szívességet...
NEMZETEK LIGÁJAA LIGA, 3. CSOPORT5. FORDULÓNémetország–Magyarország 0–1 (Szalai Á. 17.)Olaszország–Anglia 1–0 (Raspadori 68.)
Hétfőn rendezik6. FORDULÓ20.45: Magyarország–Olaszország20.45: Anglia–Németország
A CSOPORT ÁLLÁSA1. Magyarország 10 pont2. Olaszország 8 pont3. Németország 6 pont4. Anglia 2 pont
(Borítókép: Martin Rose / Getty Images)"
Hungary,2022-09-23,Index.hu,https://index.hu/kulfold/2022/09/23/kaosz-cinizmus-kepmutatas---amerikai-bevandorlasi-valsag/,"Káosz, cinizmus, képmutatás – Amerika és a bevándorlási válság","Martha’s Vineyard, a Massachusetts állambeli kis sziget lett a szimbóluma az amerikai migránsválságnak, a republikánus cinizmusnak és a liberális képmutatásnak. A sziget esete azt is világosan mutatja, hogy manapság szenzációs akcióra van ahhoz szükség, hogy egyáltalán felfigyeljen a média, a közvélemény vagy a politikai elit a nagy problémákra.
Martha’s Vineyard, Washington, New York, Chicago
Az Atlanti-óceáni Martha’s Vineyardnak mindössze 1700 állandó lakosa van, de a turistaparadicsomban nyáron akár kétszázezren is megfordulnak. Nem csoda. Gyönyörű tengerpart, hatalmas zöld terület, hangulatos kis utcák, éttermek, kávézók. Itt volt háza Jacqueline Kennedynek, később Barack Obamának, a médiamogul Oprah Winfrey-nek, Larry David forgatókönyvírónak, a Seinfeld sorozat alkotójának. Itt nyaralt évente elnöksége idején Bill Clinton és felesége, Hillary. A kis sziget demokratapárti lakói osztották a nagyok világnézetét a sokszínűségért, az egyenlőségért, emberi jogokért folytatott harcban. Egységesen elítélték a trumpi kirekesztést, a rasszista bevándorláspolitikát, menedéket kívántak nyújtani minden bevándorlónak. Nem véletlen, hogy rendezett kertjeikben ilyen táblákat lehetett látni, akár három nyelven, angolul, spanyolul, arabul is: „Nem számít, hogy honnan jöttél, örülünk, hogy a szomszédunk leszel.”
Álmuk akár teljesülhetett is, hiszen szeptember 15-én két repülő szállt le Martha’s Vineyardra, fedélzetükön ötven venezuelai menekülttel. A gépet a republikánus floridai kormányzó, Ron DeSantis küldte azzal az üzenettel, hogy ne csak a határállamok – Texas, Arizona, Florida – viseljék az illegális bevándorlás hatalmas terheit, osztozzanak ebben az északi államok is. Különös tekintettel azokra, amelyek elméletben minden bevándorlónak menedéket adnának. DeSantis követte a texasi és arizonai kormányzó forgatókönyvét, akik már nyár óta szállítják a bevándorlókat a demokratapárti fellegvárakba, Washingtonba (7400 bevándorlót), New Yorkba (9000-et), Chicagóba (600-at). Nemrégiben Kamala Harris washingtoni háza előtt állt meg egy migránsbusz, miután az alelnök kijelentette, hogy a déli határ biztonságos, válság nincs. Miközben a hivatalos statisztikák szerint 2022-ben eddig 1,9 millió ember lépte át a déli határt, ennek csak közel a felét utasították ki.
A liberális nagyvárosoknak meg kellett tanulniuk, hogy a bevándorlóknak lakást, élelmet, egészségügyi ellátást kell biztosítani egészen addig, amíg közel egyéves menedékkérelmi eljárásuk le nem zárul.
Nem véletlen, hogy New York polgármestere a szövetségi kormány segítségét kérte, Washington polgármestere közegészségügyi szükségállapotot jelentett be, Chicago a Nemzeti Gárdát hívta segítségül.
Az ideológiai háború és retorikai összecsapás azonban a Martha’s Vineyard-akció után tört ki. A demokraták cinikus politikai manővernek, szadisztikus hazugságnak, embertelennek, szégyenteljesnek nevezték a republikánus kormányzó akcióját. Kalifornia kormányzója, Gavin Newsom emberrablásért bűnügyi eljárást kezdeményezne a texasi, arizonai és floridai kormányzó ellen. De ezt akár kiterjeszthetné Joe Bidenre is, hiszen a kormány is szállított országon belül bevándorlókat, különös tekintettel a felnőtt nélkül maradt gyermekekre.
A konzervatívok szerint viszont világossá vált a liberálisok képmutatása, akiknek a bevándorlók problémái csak elméletben fontosak, addig, amíg kényelmes életüket nem zavarják meg. Szlogenekben szomszédok akarnak lenni a bevándorlókkal, de ha a valóságban is felbukkannak az ajtajuk előtt, akkor pánikba esnek.
A gazdag Martha’s Vineyard mindössze egy napig tartotta ott a venezuelai menekülteket, akkor is az episzkopális egyház segítségével. Egyetlen milliomos sem ajánlotta fel támogatását. A nyári szezonnak már vége volt, a szállodák, Airbnb-szobák többsége üresen állt. A sziget mégis arra hivatkozott, hogy ilyen méretű invázióra, azaz ötven emberre nincsenek felkészülve. Már másnap hívták a Nemzeti Gárdát, mely elszállította a venezuelaiakat egy katonai támaszpontra. Jelenleg ők gondoskodnak róluk. De búcsúzóul felsorakoztak a sziget lakói, hogy sok sikert kívánjanak a távozóknak. Jogvédő ügyvédek pedig sajtótájékoztatót tartottak.
Build the Wall!
Amerika mindig is a bevándorlók országa volt, ahol a nagy olvasztótégelyben a különböző etnikumú emberek együtt építették új hazájukat. A bevándorlási hullámok (ír, olasz, mexikói) lendületet adtak az országnak, lévén az újonnan érkezettek mindig bizonyítani akartak. Hosszú lenne azoknak a bevándorlóknak a listája – Teller Edétől a Google-alapító orosz Szergej Brinig –, akik tudományban, technológiában, művészetekben naggyá tették Amerikát.
A legális bevándorlás ma is tart. A probléma az illegális bevándorlással van. Nagyon nehéz a közel kétezer mérföldes, Mexikóval közös déli határt biztonságossá tenni, kerítést építeni sziklás területeken, folyókon vagy magánföldeken.
A komplex határvédelmet tűzte ki célul számos elnök, köztük George W. Bush és Barack Obama, ami egyaránt magába foglalja a 700 mérföldes fizikai barikádot, a megfigyelőkamerákat, drónokat és a határőrséget. A stratégiához hozzátartozott, hogy segítsék azokat a közép-amerikai országokat, ahonnan a legtöbb menekült érkezik, tehát előzzék meg a tömeges bevándorlást.
Aztán jött 2016-ban egy New York-i üzletember, aki kampánya középpontjába állította a bevándorlás visszaszorítását. „Build the Wall” – kiáltották több tízezren a nagygyűléseken. Trump nemcsak a határfal felhúzását ígérte, hanem azt a képtelenséget is, hogy ezt Mexikó fogja fizetni. Az elnökké választott Trump megtapasztalta, hogy ígéreteit nem könnyű betartani. Négy éve alatt mindössze 15 mérföldnyi új fal készült el, 350 mérföldön erősítették meg a meglevőt.
A falfelhúzás ígérete jó üzletnek is bizonyult. Trump egykori stratégája, Steve Bannon és társai a „We Build the Wall” projektre összesen 25 millió dollárt gyűjtöttek össze azzal a céllal, hogy magánerőből határfalat építsenek. Csak néhány mérföld készült el, a megmaradt pénzt magukra költötték. A bűnvádi eljárás alatt álló Steve Bannont Trump egyszer már elnöki kegyelemben részesítette. Most a New York-i ügyészség pénzmosás miatt állítja bíróság elé.
Deportálás kontra befogadás
Ha fallal nem is tudta elrettenteni Trump a bevándorlókat, kemény ígéreteivel igen. Minden illegális bevándorló deportálásra kerül – fenyegetőzött az elnök. Ez annyit jelentett, hogy saját országukban kell beadni a menekültstátusz-kérelmet, nem Amerikában. A négyéves Trump-elnökség idején közel 800 ezer embert utasítottak ki, míg Barack Obama nyolc éve alatt 1,18 milliót.
Joe Biden megengedőbb bevándorlási politikát hirdetett meg, és Leállította a falépítést. A bevándorlók maradhatnak addig az országban, amíg menedékkérelmüket elbírálják.
Az elnök Kamala Harrist bízta meg a déli határ problémáinak kezelésével. Az alelnököt nem különösebben inspirálja a feladat, mindössze egyszer járt a helyszínen – miközben naponta megközelítően 1200-an lépik át a határt. Jönnek nemcsak Közép- vagy Dél-Amerikából, de Kínából, Közel-Keletről, feltűnően sokan Afganisztánból. A menekülők közül sokan válnak az embercsempészek áldozataivá, és már útközben meghalnak. Megnőtt a drogcsempészek száma is. Különösen aggasztó a Kínában gyártott Fentanyl szállítása, mert a gyógyszer olyan mértékben szedi áldozatait Amerikában, hogy kormányzók a Fehér Ház és a Kongresszus közbelépését kérik a „tömegpusztító fegyver” megfékezésére.
A határőrök túlterheltek. Miközben a menedékkérők adminisztrációs munkáit végzik, kevesebb idejük marad a határon átszökők elfogására, nem beszélve a drogkartellek letartóztatására vagy a határmenti kisvárosok biztonságának ellenőrzésére.
A 700 ezer lakosú texasi határvárosba, El Pasóba szeptember óta átlagosan napi ezer emigráns érkezik. A menedékközpontok, óvóhelyek megteltek, a családok sem tudnak több idegent befogadni. Az utcán élő bevándorlók látványa többeknek a harmadik világot juttatja eszébe.
(Borítókép: Migránsok a Port Authority buszpályaudvarán 2022. augusztus 25-én New Yorkban. Fotó: John Smith / VIEWpress / Getty Images)"
Hungary,2022-09-19,Index.hu,https://index.hu/belfold/2022/09/19/budapest-betores-rablas-lopas-rendorseg/,"Lecsapott a rendőrség arra a párra, amelyik VII. és VIII. kerületi lakásokból rabolt","A rendőrség elfogott egy nőt és egy férfit, akik a főváros VII. és VIII. kerületében több házba betörtek és raboltak.
Az erzsébetvárosi rendőrök lezárták a nyomozást azzal a párral szemben, akik a VII. és VIII. kerületben több lakóházba betörtek – közölte a rendőrség honlapján.
Egy Airbnb-lakás folyosóján egy falra szerelt kulcsdobozt tört le egy férfi és egy nő 2021. április 25-én a főváros VII. kerületében. A dobozból kivett kulccsal még aznap este visszatértek a lakáshoz. Az ajtót próbálták kinyitni, amikor az erzsébetvárosi járőrök tetten érték őket.
Komplett páncélszekrényt loptak
A kerületi rendőrkapitányságra előállított páros korábban is követett el hasonló bűncselekményeket a környéken. Tavaly februárban egy társasházi lakásba törtek be, majd a falat kibontva átjutottak a szomszéd lakásba, ahonnan pénzt, iratokat, fényképezőt és ruhákat loptak. Két nappal később egy iroda ajtaját feszítették fel, ahonnan öt laptopot és egy mobiltelefont vittek el.
A férfi egy hónappal később, márciusban VIII. kerületi lakóházakba tört be. A Rákóczi úton egy emeleti irodából különböző elektronikai eszközöket, valamint pénzzel és bankkártyákkal teli páncélszekrényt lopott el. A széfet már egy szomszéd lakásban nyitotta ki, ahová szintén betört. Onnan is különböző elektronikai tárgyakat lopott el.
Az erzsébetvárosi nyomozók a VII. kerületi és a VIII. kerületi ügyeket egyesítették, a 32 éves férfit és a 30 éves nőt lopás bűntett megalapozott gyanúja miatt gyanúsítottként hallgatták ki.
A VII. Kerületi Rendőrkapitányság a nyomozást a napokban befejezte, és az ügyben keletkezett iratokat átadta az illetékes ügyészég részére."
Hungary,2022-09-07,Index.hu,https://index.hu/kulfold/2022/09/07/erzsebet-kiralyno-egyesult-kiralysag-berelheto-ingatlan-sandringham-house/,Kiadó II. Erzsébet királynő egyik kastélya,"A királynő sandringhami magánbirtokán kiadásra kínálja egyik házát, amelyet már nyaralóknak hirdet az Airbnb oldalán.
A Garden House nevű, négy hálószobás ingatlanban legfeljebb nyolc vendéget lehet fogadni, és éjszakánként 237 és 354 font (108 és 162 ezer forint) közötti összegbe kerül.
A bérleményt, amely korábban a brit uralkodó főkertészének otthona volt, a birtok kertjei veszik körül, és ez a legközelebbi ingatlan magához a Sandringham House-hoz.
A ház kétszintes, és a királyi gyűjteményből származó, korábban királyi rezidencián használt bútorokkal van berendezve.
Saját kis kert vehető birtokba a királyi birtokon
Az Airbnb honlapján dicséri a ház berendezését, amely tágas konyhával rendelkezik, van egy külön étkezője, egy fogadószobája és egy társalgója, amely a kertre néz. A hálószobák közül kettő franciaággyal van berendezve, míg a többiben két különálló ágy található. A hivatalos fallal körülvett kert mellett, amelyben az ingatlan áll, a háznak saját nem hivatalos kertje is van, ahol a vendégek pihenhetnek, ahol „a gyerekek és a kutyák biztonságosan szaladgálhatnak és játszhatnak” – olvasható a hirdetésben.
Azok, akik a bérleményt választják, sétatávolságra lesznek a Sandringham kávézótól, valamint a vidéki parktól is – írja az Independent.
        A bejegyzés megtekintése az Instagramon            Sandringham (@sandringham1870) által megosztott bejegyzés 
A birtokon található a Sandringham Kiállítási és Közlekedési Múzeum is, ahol a királyi család egyik tagjának első autója is megtekinthető.
Nem ez az első alkalom, hogy a királynő bérbe adja egyik ingatlanát. A királynő skóciai birtokán, Balmoralban több kiadó nyaraló is található, az árak heti 555 és 1620 font (254 ezer és 743 ezer forint) között mozognak.
(Borítókép: Radcliffe / Bauer-Griffin / GC Images)"
Hungary,2022-08-21,Index.hu,https://index.hu/gazdasag/2022/08/21/airbnb-buli-szures-egyesult-allamok-kanada/,Új módszerrel szűri a bulihuligánokat az Airbnb,"A cég egy olyan technológiát vezet be, amely segítségével az eddigieknél jobban tudják kiszűrni azokat, akik csak egy bulira akarnak kivenni egy lakást.
A rendszer képes lesz elemezni a leendő bérlők korábbi Airbnb-foglalásait, valamint hogy milyen messziről érkeztek, és hétköznapra vagy hétvégére szeretnének-e szállást foglalni. Az új technológiát először a tengerentúlon – az Egyesült Államokban és Kanadában – vetik be élesben, de tavaly október óta már tesztelték Ausztrália egyes részein, ahol 30 százalékkal sikerült csökkenteni a nemkívánatos bérlők számát – írja az ABC News.
A platform szerint a rendszer célja, hogy már azelőtt kiszűrje a gyanús foglalókat, mielőtt azok kapcsolatba kerülhetnének a ingatlanok tulajdonosaival.
Akik esetében komoly kockázatot éreznek, hogy bulizni vennének ki egy lakást, egyágyas szobához még hozzájuthatnak, hiszen ebben az esetben a házigazda nagyobb valószínűséggel tartózkodik a közelben.
Az Airbnb-re 2019 óta nehezedik nyomás a bulik visszaszorítását illetően, ugyanis San Francisco külvárosában egy halloweeni házibuliban történt lövöldözésben öt ember halt meg.
A következő évben az Airbnb világméretű partitilalmat hirdetett, és megtiltotta a 25 év alatti embereknek, hogy egy egész házat béreljenek az otthonuk közelében, hacsak nem kaptak pozitív értékeléseket az oldalon. A tilalmat eredetileg ideiglenes egészségügyi intézkedésnek szánták a járvány idején, de júniusban véglegesítették.
(Borítókép: Smith Collection / Gado / Getty Images)"
Hungary,2022-08-01,Index.hu,https://index.hu/kulfold/2022/08/01/tiktok-airbnb-rabszolgalakas-felhaborodas-kritika-ugyved/,"Luxusnyaralóként adták ki az egykori rabszolgakunyhókat, kemény kritikát kapott az ötlet","Többször bukkantak fel az Egyesült Államokban egykori rabszolgakunyhók, amelyeket luxusnyaralóként adtak ki az Airbnb-n. Egy tiktoker keményen beleszállt az egyre népszerűbbé váló trendbe.
A férfi, aki civil jogsegélyt nyújtó ügyvédként dolgozik, egy mississippi ültetvény területén lévő épületet mutatott be a videóban, amelyről azt állítja, hogy az 1830-as évekig rabszolgák laktak benne. 
Hogy gondolhatja valaki, hogy rendben van ezt kiadni? Egy olyan helyet, ahol embereket rabszolgaként tartottak
– háborgott a videóban, ami már többmilliós megtekintésnél jár. Véleménye szerint maximális tiszteletlenségről tanúskodik, ha valaki „luxus nyaralóhelyként” hivatkozik egy ilyen helyre. Gúnyt űz a rabszolgaság történetéből, miközben ezekben az épületekben rettenetes körülmények között éltek a fekete rabszolgák – tette hozzá. Egyáltalán nem reprezentálja azokat a körülményeket, amelyek között az egykori lakók éltek. 
A Buisness Insider információi alapján azóta levették a hirdetést az Airbnb-ről. Ezen kívül azonban más helyen is találtak erre példát, többek között Louisianában – írja a Mic."
Hungary,2022-07-13,Index.hu,https://index.hu/gazdasag/2022/07/13/kata-valtozas-turizmus/,Kinyírja a turizmust is a katás változás,"Az idegenvezetők eddig sem kaptak érdemi segítséget, most még többet is adózhatnak. De a szállásadók egy része is pórul jár.
„Meddig emelhetünk árat akkor, amikor az infláció már így is az egekben van, a rendelkezésre álló jövedelem pedig nem nő” – teszi fel a szónoki kérdést Schumiczky Balázs, a Magyar Apartmankiadók Egyesületének elnöke az Index megkeresésekor.
A két év járvány után épp csak éledező budapesti turizmus igen jelentős szegmensét képviselő szálláshelykiadók egy részét nagyon is fájdalmasan érinti, hogy szeptembertől kikerülnek a katás adóalanyok közül a kedden elfogadott törvénymódosítás miatt. Számos saját tulajdonú, vagy bérelt ingatlant bérbeadó, és főleg az Airbnb-hez kötődő vállalkozó kerül ugyanis lehetetlen helyzetbe amiatt, hogy a külföldi kifizetőktől sem fogadhatnak be számlát ezentúl, ha megtartanák a kedvező adózási lehetőséget.
Az elnök szerint gyakorta megesik, hogy a külföldi vállalatok Magyarországra kiküldött munkatársa számára nem szállodai szobát, hanem a platformon keresztül lakást bérelnek. De ugyanígy bevételi forrásként elesnek a fővárosi és vidéki katás szálláskiadók is a céges rendezvényektől, csapatépítőktől is, vagy marad a szürkezóna, az „okosba megoldjuk”. És nemcsak az adónemváltásra és többletadó-fizetésre kényszerülő vállalkozók járhatnak így rosszul, hanem az is kérdéses, hogy az általuk foglalkoztatott valamennyi takarítóra, adminisztratív munkatársra, beengedőre lesz-e elegendő pénzük, vagy leépítésekre kényszerülnek-e. 
Az  mfor.hu  számításai szerint a katázásról átalányadózásra áttérő vállalkozó a könyvelő foglalkoztatásának legkevesebb havi 10-20 ezer forintos költsége mellett
3 millió forintos éves bevétel esetén egy minimálbér hatálya alá eső tevékenységet végző vállalkozó minimum évi 285 000, azaz havi 23 750 forintot, szakmai bérminimum esetén pedig évi 523 500, azaz havi 43 625 forintot veszítene.
5 millió forintos éves bevétel esetén egy minimálbér hatálya alá eső tevékenységet végző vállalkozó minimum évi 465 000, azaz havi 38 750 forintot, szakmai bérminimum esetén pedig évi 703 500, azaz havi 58 625 forintot veszítene.
7 millió forintos éves bevétel esetén egy minimálbér hatálya alá eső tevékenységet végző vállalkozó megint minimum évi 810 000, azaz havi 67 500 forintot, szakmai bérminimum esetén pedig évi 883 500, azaz havi 73 625 forintot veszítene.
12 millió forintos éves bevétel esetén egy minimálbér hatálya alá eső tevékenységet végző vállalkozó megint csak minimum évi 1 554 000, azaz havi 129 500 forintot, szakmai bérminimum esetén pedig évi 2 220 000, azaz havi 185 000 forintot veszítene.
Tovább folytatódhat a képzett idegenvezetők pályaelhagyása, ha nem változik gyorsan és érdemben a szabályozás
 – mondta a turizmusonline.hu-nak Deák Judit, a Magyar Idegenvezetők Egyesületének (MIE) elnöke.
A jellemzően több utazási irodának katás számlákat kiállító idegenvezetőket is ab start kilöki a kedvezményes adónemből az új törvény azon pontja, mely szerint csak a lakosságnak szolgáltató, terméket értékesítő vállalkozások maradhatnak ebben az adónemben. Az elnök szerint a koronavírus-járvány alatt a bevételkiesések, valamint amiatt, hogy az idegenvezetők rendre kimaradtak a kormányzati válságkezelő intézkedések – mint az adó- és járulékmentesség, vagy a turisztikai szektor ingyenhitele – első köréből, és Európa más országaival szemben direkt támogatást sem kaptak, az 5000 aktív idegenvezető 10-20 százaléka vándorolt el más területekre, váltott szakmát.
Az elnök szerint az új rendelet miatt pedig még ugyanennyi idegenvezető tűnhet el a piacról. Különösen megnehezíti az idegenvezetők dolgát, hogy a nyári turisztikai főszezonban kellene másfél hónap alatt jelentős adminisztratív teherrel járó döntéseket hozni. Deák Judit szerint a szakma egyetlen reménye, hogy a pandémia alatti jogalkotáshoz hasonlóan most is megváltoztatja majd a kormány a szabályozást, és maradhatnak a kedvezményezett körben. 
A szektorban egyébként jellemzően a szezonális munkát végzők, a felszolgálók és a szakácsok választották még esetenként a katás adózást. 
(Borítókép: Turisták a budai várban 2018. július 27-én. Fotó: Szigetváry Zsolt / MTI)"
Hungary,2022-07-12,Index.hu,https://index.hu/kultur/2022/07/12/trieszt-rubato-csiby-gergely-greczy-balazs-kurely-laszlo-sitku-norbert-utcazene-adria/,Triesztben négy magyar művész ejtette ámulatba a hollywoodi színészt,"Három magyar színész és egy énekes úgy döntött, idén az Adrián nyaral. Az ehhez szükséges pénzt viszont a tengerparton keresik meg, zenélnek kicsit önmaguk és mások örömére. Az Index stábja Triesztben járt, hogy megnézze, hogyan fogadja be őket a város.
Három zászló lóg a mélybe a trieszti Városháza homlokzatán. Az Európai Unió, Olaszország és Trieszt városának lobogója. Úgy csüngnek a déli melegben, mint a ruha, amelyet kiakasztottak száradni a mosás után, pedig csak a szélre várnak. Táncolnának végre, mutogatnák rúdra feszített testüket. Ám a tengert mintha tükörsimára húzták volna. A horizonton izzó pára remeg, a hajók vitorla nélkül araszolnak, a Nap korongja kitölti az égboltot. A zászlóknak még hónapokat kell várniuk a bórára, amely irtózatos erővel csap le a városra, ilyenkor, nyáron legfeljebb a borino támad, nem mintha az ne tudna arrébb tolni megterített asztalokat.
A lobogók szemérmesen magukba fordulnak, elrejtik az uniós csillagokat, a trikolórt, a lándzsát. Hagyják, hogy ez az egykor nyüzsgő kikötőváros, melyet egy időben az Isztria fővárosának is hívtak, s melynek utcáin görögül, németül, latinul, franciául, magyarul, olaszul és a szláv nyelvek szinte minden változatán beszéltek, élje megszokott, történelmi magányába bújt életét.
23 
Galéria: Négy magyar fiatal művész úgy döntött, idén az Adrián nyaral.Fotó: Kaszás Tamás / Index
Rubato, vagyis kötetlenül
A Városháza árkádja alatt négy fiatalember muzsikál. A Piazza Unita Italia hatalmas, innen, a túlsó pereméről is rálátni a tengerre, melybe hosszan belenyúlik a Molo Audace széles tömbje. Nevét onnan kapta, hogy kinevezett kormányzóként 1918. november 3-án itt szállt partra Carlo Petitti di Roreto az Audace nevű torpedóromboló fedélzetéről.
A két gitár, a trombita és a ritmusszekció hangja, bár az árkád felerősíti a hangot, nem hallatszik el odáig. A négy fiatalember nyár közepén úgy döntött, kirándulnak kicsit a magyar valóságból, megnézik Triesztet, majd mennek tovább Velencébe, az útra és a szállásra valót pedig örömzenélésből gyűjtik össze. Az épület előtt toporgó ad hoc közönség tagjai nem is sejtik, hogy a négy fiatalember mind feltörekvő művész, hazájukban színpadokon, koncertek után szoktak meghajolni.
Honnan is tudhatnák, hogy
Kurely László például Richter a Pál utcai fiúkban,
ahogyan Csiby Gergely is a vígszínházi előadásban,
Gréczy Balázs Schmidt A tizenötödik című történelmi musicalben a Madách Színházban, a GrayC néven zenész és komponista,
Sitku Norbert pedig a STK x DCK zenei formáció alapítója.
Három színész és egy zenész összeállt, hogy meghódítsa az Adriát, Olaszországot, és bárki szívét, aki csak egyetlen pillanatra megáll, hogy meghallgassa a fiúk rögtönzött koncertjét. Még nevet is adtak maguknak, Rubato, amire jó okuk volt.
A Rubato zenei kifejezés, azt jelenti, kötetlenül, oldott tempóban, s mivel a fiúk rögtönzött koncertjeire leginkább ez a jellemző, ennél jobbat nem is találhattak volna.
Másrészt manapság már nem lehet csak úgy kiállni Európa városainak valamelyik terére. Az utcazenélés, az utcai művészet szigorodó szabályokhoz kötött. Mert lehet, hogy egykor, ahogyan Jules Verne is megírta Sándor Mátyás című regényében, hogy az isztriai és a dalmát kikötőkben Pointe Pescade és Cap Matifou csak úgy simán bemutathatta erő- és ügyességi mutatványát, de ehhez azért még nekik is szükségük volt engedélyre. Vagyis a magyar srácok Rubato néven regisztrálnak, foglalnak teret és időpontot maguknak.
Ez utóbbi Triesztben szinte majdnem tökéletesen működik. Az utcazenészeknek ugyanis nem kell fizetniük a helyfoglalásért, csak akkor, ha nem foglalnak maguknak teret és időpontot. Azért ugyanis büntetés jár.
23 
Galéria: Négy magyar fiatal művész úgy döntött, idén az Adrián nyaral.Fotó: Szollár Zsófi / Index
Mozgalmi nóta, ellenállás
A város erre a célra létrehozott egy online felületet, amelyen minden utcazenész regisztrálni tudja magát, ám a rendszer olasz nyelvű, Google-fordító kell hozzá, és nem minden éppen úgy működik, vagyis olyan tökéletesen, ahogyan azt eredetileg gondolták. Ezért aztán előfordul, hogy ugyanazon a téren és időpontban egyszerre többen is megjelennek. Trieszt szerencsére tele terekkel, és olyan műkedvelő közönséggel, amely bármikor és bárhol megáll egy-egy rögtönzött előadásra.
A Városháza épületének árnyékában koros olasz úr támaszkodik az árkádok alatt lévő kőoszlopnak. Hatvanas forma, borbélyigazított szakállal, öltönyben, fehér csíkos nyakkendőjén láncon pihen szemüvege. Jobb kezében bot, a balban cigaretta, utóbbiba néha beleszív, de füstöt mintha soha nem fújna. Eleganciája elüt a turisták egy szál papucs, rövidnadrág, póló viseletétől, és látszik, élvezi, hogy ő itt több az átlagnál. Szereti a zenét, lábfeje ütemre jár, és úgy tűnik, neki az is megfelel, ha az élményért cserébe mindig másvalaki dob pénzt a fiúk elé kitett gitártokba.
23 
Galéria: Négy magyar fiatal művész úgy döntött, idén az Adrián nyaral.Fotó: Kaszás Tamás / Index
Az árkádok árnyékából egészen pazarul szól a Watermelon Sugar Harry Stylestól, pontosabban most a Rubatótól. De a Piazza Unita Italia delén pompázatos lövésként csattan George Ezra Shotgunja, régvolt világba ringat John Lennon Imagine dala, Leonard Cohen Hallelujah könyörgése pedig olyan finom rezdüléssel tölti meg a lelkeket, különösen Sitku Norbi trombitaszólójával, hogy annál több pénzcsörgést talán csak a Bella Ciao című dal után hallani. Ami talán nem véletlen, hiszen ez a világ egyik legismertebb olasz mozgalmi dala, köszönhetően a La Casa de Papel című spanyol sorozat Netflix-sikerének, a második világháború idején viszont a fasizmus elleni kiállás ikonikus nótájaként ismerték.
Triesztnek pedig bőven kijutott a XX. századból, üldöztek itt mindenkit, akit csak lehetett, monarchistákat, autonomistákat, fasisztákat, kommunistákat, zsidókat és partizánokat, szlovénokat, vagyis a Bella Ciao dallamait mintha folyton magukkal hoznák a hűvös és forró szelek. Trieszt mintha arra vágyna, hogy úgy maradjon fenn a történelmi emlékezetben, hogy közben azt is bizonyítani tudja, nem a Trieszti-öbölbe szorult magányától szenved, hanem ragyogna megint Isztria gyémántjaként.
Ebben az ékszervárosban tökéletesen érteni lehet a Kistehén Elviszi a szél dalának lényegét,
Génjeim a bőröndömben, atmoszférában homlokom
Autóm a galaxisba', elázott frázisok,
Amit majd elvisz a szél
Majd minden eltűnik, elvisz minket a szél,
és a Rubato tagjai éneklik teli torokkal, és nem csodálkoznak azon, amikor a minikoncert végén egy monarchia korát idéző gyönyörű lány hozzájuk lép gratulálni, majd mögötte felbukkan az apa is, aki az élménytől átszellemült lendülettel azt találja mondani, és a finom lelkű olvasó most ennél a pontnál csukja be a fülét, hogy „tudtam, hogy kemény fa.zú magyar huszárok játszanak Triesztben”.
23 
Galéria: Négy magyar fiatal művész úgy döntött, idén az Adrián nyaral.Fotó: Szollár Zsófi / Index
Integetés, főhajtás, Hollywood
A fiúk ilyenkor persze szerényen állnak, a művészet azért mégis kifinomultabb játék annál, hogy megfürdessék holmi izmos szavakban, de azt nem tagadják, hogy amikor zenélés közben megáll velük szemben egy-egy olasz hölgy, a maga könnyed eleganciájával, mintha csak divatlapok címoldaláról lépett volna elő, egy picivel, vagy tán nem is annyira visszafogott lendülettel nagyobb átéléssel és odaadással énekelnek – és nem azért, hogy a dal végén nagyobb legyen a gitártokba hulló jutalom.
Arról is csak rébuszokban mesélnek, amikor Laci az egyik este egy egész osztrák leánybúcsús csapat nyomában járt, de ez is csak azért lehet, mert kicsit Trieszt is olyan, mint Las Vegas, hogy ami ott történik, az ott is marad, miközben a Rubato tagjai nyári szettben tényleg úgy néznek ki, mintha A tehetséges Mr. Ripley forgatására érkeztek volna, és ebben a filmben ők a főszereplők. Csak szerencsére egyikőjük sem olyan, mint Tom Ripley, mint inkább Dickie Greeleaf, de egyikőjük sem áldozat.
S ha már film… Triesztben forgatják A halhatatlan gárda folytatását, és a fiúk nem kis meglepetésére, amikor egyik este éppen a Largo Riccardo Pittei sarkán énekeltek, a nézők között feltűnt egy ismerős arc. Mintha csak látomás lett volna, hallgatta őket, tapsolt, majd továbbállt, később azonban összefutottak vele az utcán. És ahogyan az ilyenkor lenni szokott, készült egy szelfi, rajta négy magyar srác és Chiwetel Ejiofor.
Ez a kép ma még élmény, de az is lehet, Ejiofornak egyszer majd sokat ér.
Az elegáns olasz úr továbbra sem dob érmét a tokba, pedig abba szépen gyűlik a pénz. Többnyire eurócentek hullanak, de keveredik közéjük néhány bolgár leva és román bani is. Ki mit érez fontosnak, vagy éppen mi van nála. A papírpénz ritka, euróból az mindjárt öt, de mindig akad olyan, akinek megér ennyit az élmény.
Fotó: Rubato
A mai utcazenészek legnagyobb ellensége azonban mégiscsak a modernizáció, bankkártyával ugyanis senki nem fizet. Akad persze olyan néző, aki simán csak azért vesz ki bankókat az automatából, hogy kifejezze elismerését és háláját az élményért, de amíg nem lesz divat abból, hogy az utcai zenészek leolvasókkal mászkáljanak a bankkártyás turisták között, és erre azért nem sok az esély, marad a régi módi. A dobálás. S bár egy-egy jól sikerült napon a szállás ára is összejöhet, és akad néző, aki ragaszkodik ahhoz, hogy a fiúkat meghívja egy italra, a srácoknak olykor egy-egy mosoly is megteszi, egy integetés vagy főhajtás.
És megjelennek a rend őrei
Közben a kőoszlopnak támaszkodó olasz úr cigarettát cserél szájában, cipőjének orra továbbra is ütemre jár. Akkor sem mozdul, amikor a rend őrei feltűnnek az árkádok alatt. Szeme sarkából figyeli az eseményeket.
A közönség soraiból csalódott moraj hallatszik, néhányan hangosan odavetik az egyenruhásoknak, hogy hagyják már békén a srácokat, ők most élveznék a zenét, a két férfi azonban ellentmondást nem tűrő hangon közli olasz nyelven, és mindegy is, milyen szavakkal, hogy ez a koncert eddig ment, nem tovább. Az alacsonyabb, az idősebb úgy mozog, mintha körbe akarná venni a srácokat, ettől a helyzet kicsit komikussá válik, a fiatalabb, a magasabb pedig tört angolsággal magyarázza, hogy a Városháza tiltott hely. Csiby Gergely folyékony angolsággal közli, sőt mutatja is telefonján, hogy ők bizony a Rubato, próbáltak is regisztrálni a trieszti hely- és térfoglalón, de a rendszer nem működik. Ám ha itt tilos, szívesen venné, ha megmutatnák, hol lehet.
23 
Galéria: Négy magyar fiatal művész úgy döntött, idén az Adrián nyaral.Fotó: Szollár Zsófi / Index
A közjátéknak ennél a pontjánál egy helybéli lép a fiúkhoz. Elővesz egy tízeuróst, átadja a srácoknak, és közben annyit mond, hogy „a város nevében elnézést kérünk”. Lám, működik itt még az ellenállás, de az is lehet, csak a jóérzés angyala suhant át a téren, mert ekkor, mintegy varázsütésre a rendőrök is megenyhülnek, s bár minden igazolványt lefotóznak, azt is elmagyarázzák, hova álljanak ma a srácok. A büntetést ezúttal megússzák. 
A rendőrök az óváros felé mutogatnak, majd később, amikor az új helyen ismét találkoznak a Rubatóval, belátják, hogy Trieszt online térfoglalási rendszere nem stabil, így ők most tesznek egy kört a városban, addig a fiúk játszanak az új helyszínen.
A varázs azonban addigra már elillan. A fiúk készülődnek, mennek tovább, úti céljuk Velence, de előbb megmártóznak még a tengerben, vár rájuk a Barcola. Ekkor még boldogok és felszabadultak, mert még nem tudják, hogy Velence majd nehezebben adja magát. A lagúnák városában olyannyira bonyolult és szigorú megszerezni az engedélyt utcai zenéléshez, hogy egy utcai harcos bátorsága kell ahhoz, hogy megtalálják azokat a helyeket, ahová a rendőr ritkán jut el, a turisták közül viszont sokan odatévednek.
23 
Galéria: Négy magyar fiatal művész úgy döntött, idén az Adrián nyaral.Fotó: Kaszás Tamás / Index
Mennek is a srácok, és boldogan vállalják, hogy így nyaral ma négy fiatal magyar művész, ha leugrik az Adriára. Magad uram, ha szolgád nincsen, vallják, és az élmény számukra sokkal fontosabb annál, hogy fennakadjanak azon, hogy ételt boltból vesznek, esténként nem tömik magukat degeszre homárral, sem kaviárral, és a szállás airbnb vagy hostel, kollégiumok ágya, vagy befogadja őket valaki éjszakára.
Trieszt pedig arra vár, hogy felébredjen történelmi álmából. Jules Verne a Sándor Mátyás című regényében azt írta (Örvös Lajos fordítása), hogy az Isztria fővárosa
két egymástól igen elütő városrészből áll: egyik, az új és gazdag Terézváros, szabályosan követi az Öböl partvonalát, melyből egy darabkát kihasított magának az ember; a másik, a szegényes, szabálytanul épült óváros.
De ez már a múlt. A város azóta megváltozott, ahogyan a benne élők is. Nyitottak a világ dolgaira, érdekli őket a jövő, és örömmel hallgatják a zenét, amit ezúttal négy fiatal magyar művész, Csiby Gergely, Gréczy Balázs, Kurely László, Sitku Norbert szolgált fel nekik néhány koncert erejéig.
(Borítókép: Kaszás Tamás / Index)"
Hungary,2022-07-07,Index.hu,https://index.hu/belfold/2022/07/07/turizmus-vendegejszakak-jarvany-haboru/,"Papíron újra szárnyal a turizmus, de a szállodák valójában vért izzadnak","Az Eurostat adatai szerint hazánkban lassabb volt a járvány utáni felzárkózás a turizmusban, mint Európa más országaiban. A Magyar Turisztikai Ügynökség a napokban arról tájékoztatott, hogy az áttörés idén júniusban végre sikerült, a belföldi vendégéjszakák tekintetében megugrottuk a 2019-es szintet. A lapunk által megkérdezett szakértők szerint bár ez jó előjel, a turizmus valójában nincs könnyű helyzetben: az energia-és alapanyagárak az egekben, miközben munkaerő alig van. A háború miatt ráadásul az ukrán és orosz turisták is elmaradnak.
2021-ben a turisták körülbelül 364 millió vendégéjszakát töltöttek az Európai Unióban az Airbnb-n, a Bookingon, az Expedia Groupon vagy a Tripadvisoron keresztül lefoglalt szálláshelyeken, ami körülbelül 34 százalékos növekedést jelent 2020-hoz képest. Ez a szám azonban még mindig 29 százalékkal elmarad a járvány előtt mért, 2019-es adattól, amikor 512 millió vendégéjszakát regisztráltak – derült ki az Eurostat közelmúltban megjelent kimutatásából, mely arra is rávilágított, hogy a pandémia utáni felzárkózás minden régióban más tempóban haladt.
Míg például Franciaországnak, Belgiumnak, és Svédországnak már tavaly sikerült túlszárnyalni a 2019-es szintet, addig Közép-Európa számos országában az áttörés még várat vagy legalábbis máig váratott magára. A Magyar Turisztikai Ügynökség (MTÜ) épp a napokban tájékoztatott arról, hogy a Nemzeti Turisztikai Adatszolgáltató Központ (NTAK) adatai alapján kiemelkedő eredménnyel zárt a nyár első hónapja, júniusban a belföldi vendégéjszakák száma ugyanis 15 százalékkal meghaladta a 2019-es rekordévet. Fontos megjegyezni, hogy ez az adat minden szálláshelytípust tartalmaz, beleértve a szállodákat, panziókat, üdülőházakat, Airbnb-apartmanokat, de még a kempingeket is.
Flesch Tamás, a Magyar Szállodák és Éttermek Szövetségének (MSZÉSZ) tiszteletbeli elnöke úgy véli, hogy a helyzet valóban sokat javult tavalyhoz képest, még annak ellenére is, hogy idén a háború miatt elmaradnak az ukrán és az orosz turisták, akik korábban előszeretettel üdültek Sárváron, Hévízen vagy Hajdúszoboszlón, de a főváros is népszerű úti célnak számított körükben.
A szomszédunkban zajló fegyveres konfliktus ráadásul más európai turistákat is elriaszt hazánktól, sokan úgy vélik, hogy területileg mi már túl közel vagyunk a háborúhoz, ezért ide inkább nem jönnek
– mondta lapunknak Flesch Tamás. Megjegyezte, hogy a Kínában még máig érvényben lévő szigorú Covid-szabályok miatt a kínai turisták is elmaradnak, ami a vendégforgalom terén szintén hatalmas kiesést jelent.
„A szabadidős turizmus még ezzel együtt is elfogadható. Az üzleti turizmus azonban még egyáltalán nem lendült be a járvány óta, alig vannak konferenciák, rendezvények és céges utak, ezek a bevételek is nagyon hiányoznak” – egészített ki a MSZÉSZ tiszteletbeli elnöke.
Hasonló véleményen van Kiss Róbert Richárd turisztikai szakértő is, szerinte a fent említett hiányokat tekintve különösen jót jelent, hogy júniusban sikerült meghaladni a 2019-es szintet. Ebben szerepet játszhat az, hogy Magyarország, illetve Budapest ár-érték arányban még mindig kiváló desztináció, viszonylag olcsón meglehetősen jó szolgáltatást lehet kapni.
Flesch Tamás, a Magyar Szállodák és Éttermek Szövetségének (MSZÉSZ) elnöke 2019. június 12-énFotó: Mónus Márton / MTI
„Ráadásul az a forint-euró árfolyam, ami miatt mi fogjuk a fejünket, a turistáknak kimondottan kedvez” – mutatott rá Kiss Róbert Richárd.
Nehéz volt a Covid, de láttuk a végét
Flesch Tamás arra hívta fel a figyelmet, hogy bár a járvány alatt mindenki azt hitte, hogy ennél nehezebb időszak már nem lesz, valamelyest kapaszkodót adott a helyeknek, hogy tudtuk, nem lesz örökké pandémia, a szállodák és az éttermek újra kinyithatnak, sőt jobb időszakok 2020-ban és 2021-ben is voltak.
Az az áremelkedés és munkaerőhiány, ami most sújtja a turizmust, véleményem szerint sokkal nagyobb törést jelent, mint a Covid, még akkor is, ha azt hittük, hogy annál nehezebb már nem lesz. Ehhez képest az energiaárak már a korábbi négyszeresére emelkedtek, de az alapanyagárak is az egekben vannak, miközben az alkalmazottak egy jelentős része elhagyta az ágazatot. A legrosszabb, hogy nem tudjuk, meddig tart majd ez az állapot, üzletileg erre képtelenség felkészülni
– mondta az MSZÉSZ tiszteletbeli elnöke. Hozzátette: bár az MTÜ tájékoztatása szerint a június jól alakult, egyelőre nagyon nehéz megmondani, hogy összességében 2022-ben milyen évet könyvelhet majd el a turizmus, a vendégek az elmúlt években tapasztalt kiszámíthatatlanság miatt ugyanis rászoktak az utolsó pillanatos foglalásokra.
Kiss Róbert Richárd rámutatott, hogy bár a vendéglátó- és szálláshelyek valóban nincsenek könnyű helyzetben, a válság Közép-Európa más országait is sújtja, az összképpel pedig nem lehetünk elégedetlenek.
„Meglehet, hogy Franciaország vagy Belgium már tavaly áttörést ért el a turizmusban, de tisztában kell lennünk a saját adottságainkkal, és a környező országokat tekintve egyáltalán nem vagyunk rossz pozícióban, sőt. Csak idén 21 szálláshely nyílik Budapesten, ami azt jelzi, hogy a piaci szereplők is optimisták” – tette hozzá a turisztikai szakértő.
(Borítókép: A Badacsony a Somoshegyi kilátóból fotózva a balatonberényi építmény avatásának napján, 2022. június 14-én. Fotó: Varga György / MTI)"
Hungary,2022-07-03,Index.hu,https://index.hu/kulfold/2022/07/03/nincs-tobb-buli-az-airbnb-lakasokban/,Vége: nincs több buli az Airbnb-lakásokban,"Az Airbnb végleg betiltotta a platformján hirdetett otthonokban megrendezett bulikat és rendezvényeket. A világjárvány idején hozott átmeneti intézkedés ugyanis népszerűnek bizonyult a házigazdák körében.
„Alapvető közösségi politikává fejlődött, hogy támogassuk a bérbe adó házigazdáinkat és szomszédaikat” – közölte a San Franciscó-i székhelyű vállalat.
Az Airbnb 2019-ben betiltotta a közösségi médiában hirdetett „nyílt, meghívásos” összejöveteleket, valamint a „krónikus” partyházakat, amelyek folyamatosan zavarták a szomszédokat. Egy évvel később vezette be az egy kiadott helyszín 16 fős létszámkorlátját, ezt az intézkedést azonban a bulitilalom véglegesítésével feloldották – írta a New York Times.
A szabályokat megszegő ügyfelek következményekkel szembesülhetnek. Felfüggeszthetik, sőt végleg kitilthatják őket a platformról.
Tavaly több mint 6600 felhasználó hozzáférését függesztették fel a partitilalom megsértése miatt.
Az Airbnb-szolgáltatás révén lefoglalt házakban zajló, zajos bulizásokról szóló panaszok éveken át szaporodtak. Erre válaszul 2020 augusztusában átmenetileg betiltották a rendezvényeket.
Akkoriban a bérlők arra használták az Airbnb-t, hogy csoportokban gyűljenek össze a kiadó otthonokban, miután az éttermek és bárok a járványügyi korlátozások miatt bezártak.
Az ideiglenes tilalom bevezetése óta 44 százalékkal csökkent a partikkal kapcsolatos panaszok száma az egy évvel korábbi időszakhoz képest – közölte az Airbnb.
A cég kritikusai azonban megjegyezték, a bejelentések száma akkor mérséklődött, amikor a járvány első hónapjai után enyhültek a vendéglátóhelyeken és más helyszíneken tartott összejövetelekre vonatkozó korlátozások szabályai.
„A tilalmat jól fogadta a közösségünk, és pozitív visszajelzést kaptunk a cégvezetéstől” – közölte a vállalat.
A bulikon nem csak a koronavírus volt az egyetlen biztonsági kockázat. Az Egyesült Államokban és Kanadában 2020 márciusa és októbere között legalább 27 lövöldözés kapcsolódott Airbnb-bérleményekhez.
A partik a szomszédok számára is zavaróak voltak. Az Airbnb már tavalyelőtt elindította – köztük Magyarországon is – a Neighborhood Support Line nevű, éjjel-nappal hívható forródrótot, amelyen az ébren tartott szomszédok panaszt tehettek a cégnél.
A lakóházakat nem rendezvényhelyszínnek tervezték
Texasban egyenesen szövetségbe tömörültek a rövid távú bérbeadások korlátozásán serénykedő, károsult szomszédok, akiket aggaszt, hogy az Airbnb feloldotta a 16 fős létszámkorlátot. A szemét, a zaj és a parkolás gondot okoz, amikor a szokásosnál több ember tartózkodik egy lakónegyedben.
A lakóházakat nem arra tervezték vagy szánták, hogy rendezvényhelyszínek legyenek
– állítja a Texas Neighborhood Coalition vezetője. „Másként viselkednek, mint a szomszédok. Idegenek, nem tudni, kik ők” – érvelt Jessica Black.
Az Airbnb már májusban bejelentette: megtiltja a pozitív értékelésekkel nem rendelkező vendégeknek, hogy egy éjszakára foglaljanak szállást az Egyesült Államokban a nyári ünnepi hétvégéken, például az emlékezés és a függetlenség napján.
Jóllehet „az a puszta tény, hogy egy vendégnek nincs jó értékelése, nem jelenti azt, hogy partit akar rendezni” – indokolta a cég a lépést. „Ez egy olyan kompromisszum, amit hajlandók vagyunk megtenni a bizalom és a biztonság erősítése érdekében”.
Nem lepte meg a végleges partitilalom a Denveri Egyetem professzorát, aki a rövid távú bérbeadás iparágát kutatja. Karen Xie szerint a cég „belefáradt abba, hogy a házigazdák követeléseivel és a házibulikból eredő kárrendezéssel foglalkozzon”.
„Szinte minden vendéglátó, aki hajlandó megnyitni otthonát a vendégek előtt, utálja a házibulikat” – állítja a professzor.
(Borítókép: Akos Stiller / Bloomberg / Getty Images)"
Hungary,2022-04-13,Index.hu,https://index.hu/fomo/2022/04/13/kiralyi-csaladok-uzleti-elet-maxima-miriam-habsburgok-wittelsbach-janos-karoly/,"A trónjuk már rég elveszett, ezek a koronás fők mégis feltalálták magukat a bizniszben","Manapság talán már nem gondolunk bele, hogy nem is olyan rég a világ nagy része még monarchia volt, azaz egy-egy família irányította örökletesen az országokat. A tortából szép szeletet harapott ki a brit királyi család, ennek is köszönhető talán, hogy ma rájuk asszociál az átlagember, ha a királyság intézményére gondol. Holott a volt uralkodóházak sem szublimáltak, nagyon is itt élnek köztünk, így egy picit körülnézünk, ki mivel üti el manapság az idejét, amikor az államvezetéssel már nem kell vesződnie.
A regnáló családok életével nap mint nap foglalkozik a bulvársajtó, így elég könnyen szembejön annak is, aki a téma iránt cseppet sem érdeklődik, mi van éppen Katalin hercegnével vagy a skandináv királyi házakkal. Néha olvasunk egy-egy szaftosabb sztorit a közel-keleti olajmonarchiák palotáiból, és valószínűleg az emberek többsége így jobban képben is van azzal, holt tart éppen Haya jordán királyi hercegnő válása a dubaji emírtől, mintsem a saját háza tájának az ilyesmi ügyeivel.
Persze magyarként pontosan tudjuk, ki volt az utolsó hivatalos magyar trónörökös, Habsburg-Lotharingiai Ottó, ahogy másodszülött fiával, a magyarul szintúgy jól beszélő és a médiában sokat szereplő György főherceggel is képben vagyunk, hogy jelenleg ő az ország párizsi nagykövete. Talán arról is hallottunk, hogy a vatikáni képviseletünket is egy Habsburg főherceg látja el – csak az úgynevezett magyar ágból.
Haya jordán királyi hercegnőFotó: John Walton - PA Images / Getty Images Hungary
De azt tudtuk-e vajon, hogy a család jelenlegi feje, az elsőszülött Károly főherceg volt felesége, a magyar–osztrák bárói családból származó, a budapesti Műcsarnok főigazgatói posztjára egykoron pályázó Francesca von Thyssen-Bornemisza egy szupergazdag örökösnő? (Ugye a nevét viseli az egyik legfontosabb madridi turistalátványosság, a páratlan műgyűjteménnyel rendelkező Museo Thyssen-Bornemisza is.) Fiuk, Ferdinánd Zvonimir sikeres autóversenyző, nem kerget délibábokat, kvázi trónörökösi minőségében sem látszik annak a jele, hogy szívesen elfoglalná a magyar trónt – már ha egyszer még lesz ilyen. Ez volt hát dióhéjban a mi portánk tájéka, de lássuk, máshol miből teremtik elő az egykori koronás fők a napi betevőt!
Életpályamodell szigorúan kékvérűeknek
Sok királyi leszármazottnak a legadekvátabb az, hogy a vezetéknevéből próbál megélni. A jól csengő rangok és a történelemtankönyvekből rémlő családok előtt sok ajtó kinyílik még manapság is, erős dinasztikus rokoni kötelékeik Nyugat-Európában még mindig roppant érdekesek lehetnek a cégek számára, akik előszeretettel kínálják meg őket menedzseri vagy igazgatói pozíciókkal, kihasználván akár a helyi politikai elitnél a lobbierejüket is. A névből máshogy is meg lehet persze élni: kölcsönözhető boroscímkére, ahogy tette ezt a grúz királyi család egyik leszármazottja, netán pizzázót is lehet vele üzemeltetni, ilyen gyorséttermet nyitott ugyanis Los Angelesben az (egyik) olasz trónörökösnek számító Emánuel Filibert velencei királyi herceg.
Egy másik irány a nagylelkű támogatások elfogadása, ami kvázi az iráni császári család bizniszmodellje (is). E szerint a monarchista érzelmű volt alattvaló anyagilag segíti a száműzött uralkodócsaládot, amelyik cserébe reményt nyújt a korábbi életszínvonalától ugyan messze eső, de azért még mindig elegáns piedesztálról, hogy lesz egyszer még Kánaán odahaza. Ezek a családok vállaltan visszavágynak a trónra (ez a célja többek közt az etióp császári, az albán vagy az egyiptomi királyi, netán az orosz cári családnak is), rendszeresen szerveznek valamilyen apropóból eseményeket, ahol az emigrációban gazdaggá vált honfitársaikkal találkoznak, vagy csak részt vesznek különböző rendezvényeken,
ahol megmutatják magukat, hogy még élnek és virulnak.
Ezek jó alkalmak arra is, hogy helyzetbe hozzák az alapítványaikat, kvázi fundraisingeljenek, amit viszont sokszor nem nagyon lehet se Londonból, se Párizsból, se Milánóból megtenni, ha nem várja szeretettel az embert akár helyi lakosként Szentpétervár, Belgrád vagy Tirana. Ez nyilván ott működik nagyon flottul, ahol egyértelmű a szituáció az öröklés rendjét illetően (több ország detronizált családjában van ez ügyben viszály ugyebár), illetve ahol az ország történelme is ez alá muzsikál. Olaszország jó példa ennek az ellenkezőjére, a maréknyi royalista egy része az olasz királyi családhoz, a Savoyai-házhoz hűséges (de még ez is két ágra van jelenleg szakadva két trónkövetelővel), míg mások az 1860-as egyesítés előtti elődállamok elűzött uraihoz – ami egyúttal nyilván nagyban fakad az itáliai regionális patriotizmusból is.
Érdekes itt megemlíteni például a valamikor Itália egész déli felét magában foglaló Két Szicília Királyságának uralkodócsaládját is, a jelenleg a francia Riviérán és Párizsban lakó nápolyi Bourbonokat. A híres Crociani-vagyonnak köszönhetően a trónörökös, Bourbon-Szicíliai Károly királyi herceg milliomos származású felesége, Kamilla castrói hercegné II. Albert monacói herceg jó barátja, így tanácsadói minőségben ő felel lényegében a miniállam teljes marketingtevékenységéért. Házasságuk arra is jó példa, hogy ekképp is szert lehet tenni aranyéletre. 
Ez persze nem újdonság, hiszen már a századfordulón elindult ez a trend az arisztokrácia körében, amikor a dzsentrivé szegényedő európai hercegek és grófok amerikai milliárdoscsaládok örökösnőit vették el: őket hívták dollárhercegnőknek (magyar viszonylatban a leghíresebb gróf Széchenyi Lászlóné Vanderbilt Gladys), akik miatt majdnem védővámot kellett kivetnie a kormánynak, olyan mennyiségű pénz áramlott ki egyszeriben az USA-ból hozomány formájában.
Kastélyokból megélni nem éppen könnyű kenyér
Az európai arisztokrácia vagyonát a történelem nagy részében a nagybirtokrendszer biztosította, ami a századfordulóra már nem volt rentábilis – erről szól a Downton Abbey közel teljes első évada is. Viszont a nagy házak erre lettek építve, a földek, erdők és halastavak voltak csak képesek eltartani az üzemeltetéshez szükséges nagyszámú személyzetet. A posztkommunista országok némelyikében végbement a restitúció, azaz a javak egy részének visszaszolgáltatása, így Szlovákiában, Szlovéniában, Lengyelországban vagy Romániában is – azonban Magyarországon például semmit sem kaptak vissza a főrendek, csupán némi kárpótlási jegyet. Ezek az államok örömmel visszaadták a lerobbant, a kommunizmus alatt szanatóriumnak és gyermekotthonnak használt épületeket, hogy ne a költségvetésnek jelentsenek továbbra is terhet.
A földeket mellé azonban elfelejtették, számos erdélyi arisztokratának is vissza kellett perelnie ezeket hosszú évek alatt.
A kastély sarkába ugyanis nem lehet beleharapni, a lepusztult épület nemhogy nem hozza, csak viszi a pénzt. Sok kékvérű fog így abba, hogy legalább részben szállodaként vagy múzeumként üzemeltesse az ingatlanját, erre jó példa a dzsaipúri maharadzsa, aki az Airbnbre tette fel a családi palota szobáit.
Talán a legsikeresebb ingatlankezelő azonban itt van a szomszédunkban; a román királyi család az ország egyik legnagyobb földbirtokosának számít még mindig, és olyan jól fialó eszközeik vannak, mint például egykori nyári rezidenciájuk, a sinaiai kastélyegyüttes és birtok, ahol többórás sort kell kiállni a belépésig. (Igaz, Margit koronahercegnő sok költségét fizeti továbbá a román állam, hiszen amolyan árnyékállamfőként funkcionál, a királyi vonattal járja az országot, nagyköveteket fogad és kitüntetéseket ad át.)
Táska, ékszer, kávéscsésze
Van olyan királyi vér, aki régi családi vállalkozást üzemeltet, ilyenek például a Bajor Királyság trónján nyolcszáz évig ülő Wittelsbachok. Jelenleg is övék a világ egyik legmenőbb luxusporcelán-manufaktúrája, a müncheni Nymphenburg. A legtöbben azonban maguk alapították a márkájukat. Szintén „hazai” példa az egykor modellként és újságíróként dolgozó, de ma már a Sophie Habsburg márka alatt táskákat tervező Habsburg-Lotharingiai Zsófia osztrák főhercegnő, magyar és cseh királyi hercegnő. Karakteres retiküljeit imádja a nyugati elit, legfontosabb vásárlói Máxima holland királyné és Zsófia wessexi grófné, II. Erzsébet királynő legkisebb fiának felesége.
Sophie HabsburgFotó: Pablo Blazquez Dominguez / Getty Images Hungary
Ha látványos, drágaköves ékszerek, akkor Dimitrij jugoszláv királyi herceg a mi emberünk. A New York-i társasági előkelőség Prince Dimitri márkanéven futó ékszercsodáit elkapkodják a manhattani gazdagok. Egy másik nevesebb koronás ékszermárka a letisztultabb, holland De Parme Design, Bourbon-Pármai Margit hercegnő márkája. (A tervezőnő édesapja a Pármai Hercegség címzetes uralkodója volt, innen a név.) De a gyerekek sem maradnak royalholmi nélkül, legalábbis a londoni Belgraviában és Chelsea-ben biztosan nem.
A görög koronahercegné, az amerikai Miller milliárdoscsaládból származó Marie-Chantal a saját neve alatt dob piacra baba- és gyerekruházatot, sőt még prémium-babakocsit is tervezett. Az angyalszárnyas darabokat ma már hamisítják is, ennél pedig nem kell nagyobb bók ugye egy márkának.
A leghíresebb kortárs királyi képzőművész, aki a saját neve alatt hozza forgalomba eléggé ikonikus műtárgyait, a bolgár trónörökösi címmel rendelkező Borisz tarnovói cári herceg. A műgyűjtők máris odavannak a munkáiért, fiatal kora ellenére. (Egyébként spanyol származású édesanyjának, Mirjám özvegy tarnovói cári hercegnének is ékszermárkája van, ami kivált szülőföldjén sikeres.)
A török közéletben is aktív oszmán szultána, Nilhan saját beautymárkát vezet, főként parfümben erős a cég. Kakukktojás ugyan, mivel a jelenleg is uralkodó thai király lányához, Szirivannavari hercegnőhöz kötődik, de idekívánkozik a saját nevén elindított luxusdivatmárkája, amely nagyon pozitív nemzetközi visszhangot kapott, és évek óta sikeresen működik.
Persze azt hozzá kell tenni, hogy ezek a tevékenységek mind nem teszik elérhetővé a szupergazdagok életszínvonalát, inkább csak a nyugati felső középosztály életstílusához elegendők, és egy nemzetközi vállalat tulajdonosa is lepipálhatja őket. A regnáló családok nyilván jobb helyzetben vannak, de a keleti abszolutista monarchiákkal összevetve ott is szélesre nyílik az olló. Mivel hozzájuk képest a valaha a világot uraló európai kollégák szinte a templom egerei, valamelyest érthető, annak idején miért is keveredett I. János Károly spanyol király a lemondásához vezető korrupciós botrányba. És az is, miért él azóta az Emirátusokban gyakorlatilag önkéntes száműzetésben, hogy megússza a bírósági tárgyalását odahaza.
A szerző luxusszakértő.
(Borítókép: Francesca Thyssen-Bornemisza 2021. április 21-én. Fotó: Carlos Alvarez / WireImage)"
Hungary,2022-05-24,Index.hu,https://index.hu/kulfold/2022/05/24/airbnb-kina-kivonulas/,Kivonul az Airbnb Kínából,"Július 30-tól felfüggeszti szolgáltatásait Kínában az Airbnb − közölte kedden a cég, csatlakozva ezzel azon nyugati internetes platformok hosszú listájához, amelyek már kivonultak a kínai piacról.
A vállalat a hivatalos WeChat-fiókján tette meg a bejelentést anélkül, hogy részletezte volna a döntés okait. A San Franciscó-i székhelyű társaság közölte, hogy a kínai felhasználóik továbbra is foglalhatnak szálláshelyeket külföldön − közölte a Reuters hírügynökség. 
Meghoztuk azt a nehéz döntést, hogy és 2022. július 30-tól kezdve felfüggesztjük szolgáltatásainkat Kínában
− közölte Nathan Blecharczyk, az Airbnb társalapítója.
A Global Times kínai kormányközeli lap egy, a vállalathoz közel álló forrásra hivatkozva azt írta, hogy az Airbnb azért döntött a belföldi üzletág bezárása mellett, mert annak működtetése túl költséges és bonyolult volt, amit a koronavírus-járvány csak tovább súlyosbított.
A vállalat a nyugati internetes cégek – például a LinkedIn és a Yahoo – hosszú sorához csatlakozik, amelyek az elmúlt hónapokban visszavonultak Kínából, ami a világ második legnagyobb gazdaságának a világ többi részétől való fokozatos internetes elszakadásának jele.
Szinte az összes jelentős nyugati internetes platform, köztük az Alphabet Inc, a Google és a Meta Platforms Inc, Facebook tulajdonosa, a cenzúrától a működési nehézségekig terjedő okokra hivatkozva beszüntette szolgáltatásait a kínai szárazföldi felhasználók számára."
Hungary,2022-05-24,Index.hu,https://index.hu/kulfold/2022/05/24/koronavirus-kina-airbnb-turizmus/,Megvan Kína Covid-politikájának a gyümölcse,"Az Airbnb leállítja belföldi bérbeadásait Kínában, ahol a zéró tolerancia koronavírus-politikája miatt még mindig a lezárások vannak.
Nyárra az országban található összes lakás- és élménylistát eltávolítják a cég honlapjáról. A kínai Airbnb-szállások az elmúlt években a bevételeinek csupán 1 százalékát tették ki.
A cég várhatóan inkább a kínai lakosok külföldi utazására összpontosít.
A járvány előtt a külföldre tartó kínai utazók száma kevesebb mint egy évtized alatt megháromszorozódott, és 2019-ben 155 millió utazást tettek az ENSZ Turisztikai Világszervezete szerint. 2020 óta azonban Kínában a világ egyik legszigorúbb Covid-korlátozása van érvényben, ami rendkívül megnehezítette az országba ki- és beutazást – írja a BBC.
Az Airbnb 2016-ban kezdte meg működését Kínában. Azóta mintegy 25 millió vendég foglalt ott szállást az online lakáskiadó cégen keresztül. Egy, a cég döntését ismerő forrás szerint azonban
a Kínába látogató utazóknak szóló belföldi bérbeadási tevékenység már a járvány előtt is bonyolult és költséges volt.
A vendégek adatait például a helyi törvényeknek és előírásoknak megfelelően el kellett küldeniük a kínai kormánynak, és a vállalatnak erős konkurenciával kellett szembenéznie a hazai kínai otthonbérleti platformok részéről. 2017-ben a terjeszkedési törekvés részeként a kínai programját átnevezte Aibiyingre – ami azt jelenti, hogy üdvözöljük egymást szeretettel."
Hungary,2022-05-22,Index.hu,https://index.hu/kulfold/2022/05/22/airbnb-lakosztaly-sator-dublin-hirdetes/,"Egy éjszaka 27 ezer a privát lakosztályként hirdetett, egyszemélyes udvari sátorban","Csaknem 27 ezer forintnak megfelelő összegért lehet kibérelni egy udvarra felállított sátrat Dublinban. Az Airbnb felháborodott felhasználói e-mailban kérték számon a szálláshely áruba bocsátóját.
Meglepő hirdetésre talált néhány internetfelhasználó. Az egyik hirdető csaknem 60 fontot (körülbelül 27 ezer forintot) kér az Airbnb-n azért, ha valaki „privát lakosztályában” szeretne tölteni egy éjszakát. Ám a hirdető „privát lakosztály” megnevezés alatt egy betonra felhúzott egyszemélyes sátrat ért. 
Dublin Airbnb 'private room' listing features tent on a concrete slab https://t.co/MfnJZDsHuh pic.twitter.com/ASjmmL3BXT— New York Post (@nypost) May 21, 2022 
Egyesek viccesnek találták, mások inkább felháborodtak az áruba bocsátott szálláshelyen, mivel a fotón jól látszik, hogy egy egyszerű, udvarra telepített olcsó sátorról van szó. A hirdetés szerint azonban egy dublini magánszobát láthatunk.
Az ír fővárosban az ingatlanárak az egekbe szöktek, így egyesek eleinte azt hitték, hogy a bejegyzés csak vicc volt. De amikor e-mailt írtak a hirdetőnek, kiderült, hogy teljesen komoly az ajánlat. Végül a posztot annyian kommentálták, hogy az Airbnb eltávolította a hirdetést – írta a New York Post.
👍🏼 pic.twitter.com/c3dZFa2mX5— Aimée (@a_mcdx) May 19, 2022"
Hungary,2022-05-16,Index.hu,https://index.hu/kulfold/2022/05/16/utazas-koronavirus-kulfoldi-utak-turizmus/,Hallott már a bosszúutazásról?,"Ahogy egyre több ország nyitja meg újra határait a lelkes turisták előtt, a közösségi médiában megjelent egy új, divatos kifejezés: a bosszúutazás.
A kifejezést olyan változatos utazások leírására használják, mint a családi összejövetelek, a nagyszabású nyaralások és a kedvenc helyek újralátogatása – de akkor miért bosszúból?
A bosszú általában negatív jelentést hordoz, tehát ellentmond annak az örömteli, izgatott érzésnek, amelyet sokan éreznek, amikor több mint két év után először mennek nyaralni, és végre utazhatnak. Talán a bosszúutazás úgy is értelmezhető, mint bosszú a járvány vagy maga a koronavírus ellen.
Igazából ezt jelenti
  Erika Richter, az American Society of Travel Advisors (ASTA) alelnöke szerint
a bosszúutazás egy médiakifejezés, amely 2021-ben jött létre, amikor a világ kezdett újra kinyílni, és az emberek úgy döntöttek, hogy bepótolják az elvesztegetett időt.
A probléma részben az, hogy nincs megfelelő kifejezés, amellyel le lehetne írni az utazás mostani hangulatát világszerte. A járvány utáni utazás nem egészen pontos, mivel a járvány sok helyen még nem ért véget. A különböző országok és régiók eltérő ütemterv szerint működnek, egyesek megszüntették a beutazás minden akadályát, míg mások továbbra is szigorúan ellenőrzöttek, vagy akár le is zárják határaikat a külföldi látogatók előtt.
Erika Richter egyetért a koncepció mögött meghúzódó általános érzéssel, még ha nem is használja a bosszúutazás szót.
Ez egy másik módja annak, hogy azt mondjuk: az élet rövid. Le akarom foglalni azt az utat. Több időt akarok tölteni a családommal. Kapcsolatot akarok teremteni az emberiséggel és a természettel. Fel akarom fedezni a világot, és olyan élményeket akarok keresni, amelyektől úgy érzem, hogy élek.
Nem ő az egyetlen az idegenforgalmi ágazatban, aki azon fáradozik, hogy a bosszúutazásról beszéljen mint trendről.
Az érzésben sokan osztoznak, hiszen egy statikus és sivár időszak átélése után újra utazni akarnak, új helyeket látni és új emberekkel találkozni.
A bosszúutazók
Sok utazó számol be arról, hogy a járvány kezdete óta először utazik távolabbra lakhelyétől.
A kanadai Brit Columbiában élő Deborah Campagnaro is közéjük tartozik. A világjárvány idején ment nyugdíjba több mint harmincéves befektetési szolgáltatói állásából, és alig várta, hogy férjével együtt ünnepi nyaralásra indulhasson. A házaspár 2016-ban Nepálba utazott egy csoportos kirándulásra, hogy bejárják az Annapurna körutat, egy kihívást jelentő túraútvonalat az ország legmagasabb hegycsúcsain. Annyira tetszett nekik az utazás, hogy eldöntötték, visszamennek Nepálba, ezúttal egyéni útvonalon.
A járványokkal kapcsolatos zárlatok és időjárási nehézségek miatt azonban többször is el kellett halasztaniuk a kirándulást. Végül véglegesítették a jegyeket és a foglalásokat 2022 szeptemberére. Campagnaro és férje a flancos üdülőhelyi tartózkodás helyett sajátos élményeket részesítenek előnyben. Egy teljes hónapot töltenek Nepálban, és néhány napra a tóparti Pokhara városába mennek.
Erre korábban nem került volna sor. Most csak azért csináljuk, mert megtehetjük. Nagyon-nagyon jó ott egy kis kikapcsolódás a túrázás után.
A Rhode Islanden élő Brittney Darcy is alig várja, hogy a járvány miatt meghiúsuló utazására végre sort keríthessen.
A 26 éves lány kislánykora óta álmodik arról, hogy Párizsba menjen, amióta megnézte kedvenc filmjét, a Sabrinát. A 2020 nyarára tervezett, barátjával közös utazás azonban elmaradt, amikor kitört a Covid–19-járvány. Most végre újratervezte álmai nyaralását több megállóval és némi pihenéssel. Öt párizsi nap helyett két hetet tölt majd külföldön, Franciaországban és Olaszországban.
A Covid alatt országjáró körútra mentem, de az nem volt elég. Mindig is el akartam menni Párizsba és Olaszországba, de még sosem jártam ott. Fiatalok vagyunk, miért is ne?
– mondta a CNN-nek. Darcy bevallotta, hogy nem ismerte a bosszúutazás kifejezést, de amint meghallotta, tökéletesen európai útjára illőnek találta.
A Covid kevésbé takarékossá tett. Csak egyszer élünk, úgyhogy akár élményekre is költhetem a pénzemet.
Az elvesztegetett idő bepótlása, avagy élj a mának!
Ahogy a vakcinák fogynak és a kapuk kitárulnak, az emberek világszerte alig várják, hogy újra útra keljenek.
Az Expedia utazásfoglalási vállalat nyomon követi az utazással és turizmussal kapcsolatos online keresési adatokat. 2021-ben az átlagos utazási keresési forgalom tízszázalékos növekedése májusban volt a legnagyobb, egy héttel azután, hogy az Európai Unió megszavazta a Pfizerrel kötött szerződés meghosszabbítását és a vakcina engedélyezését serdülőknek.
Az Expedia felmérése szerint a fogyasztók hatvan százaléka belföldi, 27 százaléka pedig nemzetközi utazást tervez 2022-ben.
Az utazók közül sokan hajlandók több pénzt költeni egy nyaralásra, mint korábban. Kétévnyi otthon maradás alatt néhányan félretették a pénzüket, és most már tudnak költeni drágább szállodákra, első osztályú repülőjegyre vagy egyszeri és életre szóló költséges élményekre.
A járvány után sok vállalat változtatta meg véglegesen a távmunkára vonatkozó irányelveit. Egy februárban közzétett Pew-felmérés szerint az otthonról végezhető munkát vállalók hatvan százaléka azt nyilatkozta, hogy a világjárvány elmúltával, ha választhatna, akkor is otthonról szeretne dolgozni.
A távmunkások kísértése
Egyesek számára az otthonról történő munkavégzés nem feltétlenül jelenti azt, hogy otthonról kell dolgozniuk. Azt is jelentheti, hogy kipróbálnak egy Airbnbt egy másik országban, és több hetet töltenek ott a munka és az utazás kombinálásával. Egyes úti célok nyíltan csábítják a távmunkásokat.
A karibi szigetek közül Barbados és Anguilla kifejezetten a távmunkásoknak vagy digitális nomádoknak kínált vízumot a turizmus fellendítése érdekében. Nevezzük bosszúutazásnak, vagy ne, nyilvánvaló, hogy az emberek megváltoztatták utazásról való gondolkodásukat a járvány kezdete óta, és ez a „Na, végre!” érzés nagyban hozzájárul a repülőjegyek és szállodai csomagok eladásához.
A költekezési és utazási hullámban részt vevő emberek egyike Christie Hudson, az Expedia PR-vezetője, aki a cég utazási felmérésén dolgozott.
Őszintén szólva nem voltam nagyon meglepve a felmérés eredményein, egyszerűen azért, mert az eredmények olyan erősen rezonáltak azzal, ahogy én személy szerint érzem magam. A legutóbbi hétvégi kiruccanásom során többször foglaltam le spaidőpontot, és a repülőjegyeinket első osztályra emeltem. Úgy éreztem, hogy megérdemlem."
Hungary,2022-05-09,Index.hu,https://index.hu/kulfold/2022/05/09/wali-hazament-quebecbe-kamu-volt-az-egesz-legendaja/,"Wali hazament Québecbe, kamu volt az egész legendája?","Az ukrajnai háborúban könnyen lehet, hogy semmi sem az, aminek látszik. Itt van például Wali, „a világ legsikeresebb mesterlövésze”, aki állítólag halomra lőtte az oroszokat, csakhogy ez ugyanúgy hazugság, a legendagyártás része, mint az ellenkezője. Az orosz propaganda ugyanis pár nap után azt híresztelte, hogy Walit azonnal lelőtték, alighogy átlépte a határt. Az igazság ezzel szemben az, hogy Wali két hónap után kiábrándultan hazatért a családjához Québecbe.
„Egy harcosnak nem csak a háború miatt kell aggódnia. A harc önmagában haszontalan. Nem az ellenség számít, akit megtámadunk, hanem az emberek, akiket megvédünk. Nem a háború számít, hanem a béke, amit megvédünk. Nem az ellenség felé irányuló gyűlölet számít, hanem a szeretteink visszafelé való szeretete. Nem szabad elfelejteni. Az elmúlt hónapokban, ahogy Ukrajnában harcoltam, a fiam fokozatosan kezdett elfelejteni. Ezt éreztem a videohívásokban. Szóval láttam, milyen lenne, ha csatában kellene meghalnom. A fiam már nem ismerne engem. Aztán elmesélendő történetté válnék. Én lennék az az apa, aki egyszer elment Ukrajnába, és soha nem tért vissza. Képeket mutatnék rólam a fiamnak. Mutattunk neki műtárgyakat Afganisztánból, Kurdisztánból vagy Ukrajnából: a karcolásokkal borított sisakom, a sáros csizmám, a lyukas egyenruhám. Amikor visszatértem Québecbe, a fiam felismert. Az anyja, a feleségem nem felejtett el engem. Ő az, aki mindennap emlékezteti a fiamra, hogy az apja nem felejtette el! Nem felejtette el, hogy miért harcolt: a sajátjáért. Caroline, szeretlek! Boldog anyák napját!”
Ezt a megható üzenetet posztolta ki Wali, „a világ legsikeresebb mesterlövésze” a Facebook-profiljára vasárnap, amikor a nyugati féltekén az anyák napját ünneplik. Ezek szerint tehát a rettegett puskás hazatért Ukrajnából Kanadába, méghozzá totálisan kiábrándultan, csalódottan – és hogy miért, arról a La Presse című francia nyelvű lapnak nyilatkozott.
#Canadian sniper #Wali - now back home in Quebec - was 'terribly disappointed' with the military reality in #Ukraine: chaos, looting and incompetence, inadequate weapons, poor training, and heavy losses, as well as speculation and desertion in the ranks. https://t.co/PCdvZfQK3f pic.twitter.com/7Qx7wnEQRv— tim anderson (@timand2037) May 8, 2022 
Amikor megérkeztem Ukrajnába, azt hittem, ugyanolyan segítséget kapok majd, mint Afganisztánban kaptam, ahol sikeresen harcoltam a terroristák, a tálibok ellen – mondta Wali. – Akkor Volodimir Zelenszkij elnök hívó szavára utaztam Ukrajnába, és most, két hónappal később, épen, egészségesen térek vissza a hazámba, úgy, hogy a hajam szála sem görbült meg, de be kell vallanom, többször is a halál torkában voltam.
Wali szerint hozzá hasonlóan sok külföldi csatlakozott az ukrán hadsereghez, de a többségük csalódottan tért haza, többek között azért is, mert jobbára el sem jutottak a frontvonalig.
Nagyon szerencsés vagyok, hogy még élek – mondta a 22-es királyi ezred veteránja.
Wali és társai eleinte a Norman Brigade-hez szerettek volna csatlakozni, amely egy québeci harcos, bizonyos Hrulf által vezetett zsoldoscsapat. De hamar szétszéledt a társaság, és sokan a Norman Brigade-ból is leléptek. 
Hrulf fegyvereket és testpáncélt ígért a csatlakozó zsoldosoknak, de ebből semmi sem lett. Többen egyszer csak a frontvonaltól 40 kilométerre találták magukat, úgy, hogy sem fegyverük, sem védőfelszerelésük nem volt – ha véletlenül áttörték volna az oroszok a frontot, ott álltak volna védtelenül. Szerencsére ez nem következett be. 
Sok külföldi önkéntes azt hiszi, hogy ez egy jó buli lesz, a valóság azonban az, hogy a háború iszonyúan kiábrándító. 
Wali végül egy Shadow (Árnyék) álnevű kanadai sráccal csatlakozni tudott a Kijevet védelmező ukrán katonákhoz. Fegyverhez jutni – Wali szavaival – kafkai élmény volt.
Ismerned kellett egy embert, aki ismert egy másik embert, aki elmagyarázta neked, hogy keress meg egy bizonyos borbélyüzletet, ahol talán tudsz venni egy AK–47-es gépkarabélyt. De a lőszert egy másik helyről kellett megvásárolnod hosszas alkudozást követően. Az egész szürreális volt.
Néhány hét után a tapasztaltabb, hasznavehető külföldiek az ukrán hírszerzésnél kötöttek ki, ahol valóban sikeresen tevékenykedtek. Ezeket a fickókat az ellenséges vonalak mögött diverzánsakciókban vetették be. Mások, a kevésbé tapasztaltak Airbnb-ről Airbnb-re hányódtak, és többnyire el sem jutottak a frontvonalig, csalódottan utaztak haza. De legalább életben maradtak.
Nem úgy, mint az a két ukrán katona, akikről Wali mesélt.
Egy erdő szélén voltunk három ukrán katonával – így Wali. – Kimentem a lövészárok elé, hogy megfigyeljek egy közeli orosz tankot. Egyszer látom ám, hogy az ukrán srácok rágyújtanak, parázslik a cigarettájuk a sötétben. De abban a pillanatban az orosz tank már oda is pörkölt nekünk. Az egyik srácra ránéztem, hát nem volt lába, de még élt. A másik szörnyethalt, a harmadik szerencsére megúszta. Percekig remegtem, mint a nyárfalevél.
Wali a futásban keresett menedéket, még a mesterlövészpuskáját is ott hagyta, később lopakodott vissza érte.
nagyjából ennyi volt Wali két hónapos ukrajnai kalandja. elmondása szerint legfeljebb két ellenséges katonát ölt meg, viszont szerencsére ő maga sértetlen maradt.
És most végre visszatérhetett a családjához.
Persze még az is lehet, hogy Hollywoodban filmet forgatnak majd a hihetetlen kalandjairól – még a végén ő lesz a kanadai Rambo.
(Borítókép: John Moore / Getty Images)"
Hungary,2022-04-29,Index.hu,https://index.hu/gazdasag/2022/04/29/air-bnb-gazdasag-alkalmazottak/,"Az Airbnb-t nem érdekli, hogy honnan dolgoznak a munkavállalóik, csak csinálják jól","Az Airbnb munkatársai képesek lesznek bárhonnan dolgozni a jövőben; választhatnak, hogy otthonról, az irodából, vagy különböző országokból végzik a munkájukat.
Az Airbnb csütörtökön közölte, hogy alkalmazottjai képesek lesznek bárhonnan dolgozni a jövőben; választhatnak, hogy otthonról, az irodából, vagy különböző országokból végzik a munkájukat – számolt be a Bloomberg. 
Brian Chesky, az Airbnb vezérigazgatója elmondta, hogy komoly lépéseket tesz a vállalat a távmunka befogadására:
A világ egyre rugalmasabbá válik azzal kapcsolatban, hogy az emberek hol dolgozhatnak. Ezt látjuk a saját vállalkozásunkban is. Nem tudtunk volna ilyen gyorsan kilábalni a világjárványból, ha nem dolgoztak volna emberek milliói Airbnb-ből.
A vezérigazgató korábban azt mondta, hogy néhány hónapig Airbnb-ben fog élni és onnan fog dolgozni. A cég szerint egyre elterjedtebb a világjárvány kezdete óta, hogy emberek távmunkában, más országokból dolgoznak. Az Airbnb közölte, hogy több mint 150 újítással, köztük ellenőrzött wifikapcsolattal támogatja a távmunkában dolgozó alkalmazottakat."
Hungary,2022-04-17,Index.hu,https://index.hu/kulfold/2022/04/17/bunugy-egyesult-allamok-pittsburgh-lovoldozes/,Legalább ötven lövést adtak le egy pittsburghi Airbnb-lakásban,"Legalább ötven lövést adtak le egy Airbnb-lakásban, ahol kétszáz ember bulizott.
Két fiatal meghalt, és legalább nyolcan megsérültek, amikor vasárnap hajnalban lövöldözés tört ki egy pittsburghi Airbnb-lakásban, ahol a rendőrség szerint nagyjából 200 ember bulizott. Voltak, akik az ablakon ugrottak ki a lövöldözés elől – számolt be az ABC News.
Ez volt a harmadik eset kilenc napon belül, hogy egy Airbnb-lakásban tartott buliban lövöldözés tört ki, beleértve a kaliforniai Sacramentóban történt esetet, ahol egy tinédzser halt meg, és egy másikat, amely Houston egy külvárosi lakónegyedét rázta meg. 
A pittsburghi lövöldözés 12:30 körül történt, amikor a rendőrséget több ShotSpotter-lövöldözés-észlelési riasztásról értesítették a város északi oldalán található East Allegheny-negyedből – áll a pittsburghi rendőrség közleményében.
A rendőrség tájékoztatása szerint a lőtt sebeket szenvedett áldozatokat a lakás közelében találták meg, és mentőautóval szállították őket kórházba.
A többi meglőtt sebesültet személyautókkal szállították a környékbeli kórházakba, köztük két fiatalkorút is – ők a sürgősségire érve meghaltak
– közölték a hatóságok.
A hatóságok szerint ötven lövés dördült el. Scott Schubert pittsburghi rendőrfőnök a vasárnapi sajtótájékoztatón azt mondta, hogy a lövöldözés egy „veszekedés” miatt kezdődött, és megerősítette, hogy többen is részt vettek a lövöldözésben. Elmondta, hogy a lelőtt áldozatokon kívül további öt ember megsérült úgy, hogy kiugrott az ablakon, vagy leesett a lépcsőn, miközben fedezékbe vonult.
Here’s what it looks like in a parking lot outside of the Airbnb building. @WTAE pic.twitter.com/sKRIZ3bGjY— Ashley Zilka (@ashleyzilka) April 17, 2022 
(Borítókép: Lövöldözés tört ki egy pittsburghi Airbnb-lakásban 2022. április 17-én. Fotó: JEFF SWENSEN / GETTY IMAGES NORTH AMERICA / Getty Images via AFP)"
Hungary,2022-04-15,Index.hu,https://index.hu/gazdasag/2022/04/15/airbnb-jarvany-aremelkedes-szallas-budapest/,Újra a járvány előtti áron adják ki az Airbnb-lakásokat,"A 2019-es augusztusi és szeptemberi csúcsárakon lehetett rövid távra kiadni a lakásokat a 2022 eleji mellékszezonban. Innen további 15-20 százalékos áremelkedés jöhet az idei főszezonra – figyelmeztetett Schumicky Balázs, a Magyar Apartmankiadók Egyesületének elnöke.
„2021 utolsó negyedéve rendkívül erős volt. A vendégszám ugyan még nem érte el a válság előtti szintet, de a szálláshelyek számossága is messze elmaradt a járvány előttitől” – mondta a Növekedés.hu-nak a Magyar Apartmankiadók Egyesületének elnöke, utalva arra, hogy a pandémia miatt a korábbi 16-17 ezer budapesti apartmanból csupán hat-hétezer maradt a piacon.
Schumicky Balázs kiemelte: a január és február is biztatóan indult, amikor is jött az orosz–ukrán háború. Ezt követően a turisták elkezdték lemondani a foglalásaikat, hiszen nem lehetett tudni, milyen irányt vesz a szomszédunkban zajló tragédia.
Érezhetően megtorpant a piac, rengeteg lemondás jött pár nap alatt. Ezt követően viszont megjelent az ukrán menekültek által generált többletkereslet, és a piac is elkezdett visszarázódni a korábbi medrébe
– összegezte az elmúlt hónapokat az egyesület elnöke. Hangsúlyozta, hogy végül „lényegében a 2019-es augusztusi és szeptemberi csúcsárakon lehetett rövid távra kiadni a lakásokat a 2022 eleji mellékszezonban”.
Innen azonban még további emelkedés várható az előttünk álló fesztiválszezon, illetve főszezon miatt.
„Az áremelkedés mértéke a fővárosban legalább 15-20 százalékos lesz. Ennek azonban egy jó részét fedezi a forint gyengülése a külföldiek számára” – jegyezte meg Schumicky Balázs, hozzátéve, hogy Budapest még így is sokkal olcsóbb, mint Prága, Bécs vagy Pozsony, ez pedig bőven teret ad a szállásdíjak további emelésére.
(Borítókép:
Smith Collection / Gado / Getty Images)"
Hungary,2022-04-13,Index.hu,https://index.hu/kulfold/2022/04/13/hazibulinak-indult-tuzharc-lett-belole/,"Szülinapi bulinak indult, elkezdték lőni egymást","Egy szokásos 16. születésnapi bulinak néztek elébe azok a fiatalok, akik az amerikai Houston közelében kibéreltek egy Airbnb-házat, majd egy vita hevében lövöldözni kezdtek egymásra. Egy embert lábon lőttek, de nincs halálos áldozata az esetnek.
Körülbelül 50 lövés dördült el, amikor tűzharc tört ki egy Airbnb-bérleményben tartott  születésnapi buliban az Egyesült Államokban – számolt be az ABC News. A ház ajtócsengő-kamerája felvételt készített arról, ahogy az emberek menekülnek a helyszínről. 
A 23 másodpercig tartó lövöldözés egy bérelt Airbnb-házban, Houston egyik külvárosában történt, miután verekedés tört ki egy 16. születésnapi partin. A golyózáporban egy ember sérült meg, csodával határos módon senkinek nem esett komolyabb baja. 
Robert Gonzales nyomozó a Brazoria megyei seriff hivatalából elmondta, hogy a lövöldözés szombat este történt Manville-ben, Houstontól mintegy 38 kilométerre. Elmondása szerint az egyik tinédzsert lábon lőtték.
A hatóságok szerint legalább három fegyvert használtak a lövöldözésben, amelynek következtében a környéken számos autót golyó ütötte lyukak tarkítottak, és egy szomszédos ház több ablaka is betört."
Hungary,2022-04-05,Index.hu,https://index.hu/gazdasag/penzbeszel/2022/04/05/ingatlant-venni-vagy-berelni-jobb-amerikaban-sem-jobb-a-helyzet-mint-itthon/,"Ingatlant venni vagy bérelni jobb? Amerikában sem jobb a helyzet, mint itthon","Nemcsak hazánkban állandó dilemma a saját ingatlan kérdése, az egekbe szökő lakásárak miatt sok amerikai számára is elérhetetlen lehet a lakástulajdon. Ugyanakkor a bérleti díjak is emelkednek. De honnan lehet tudni, hogy a saját lakás a megfelelő opció, vagy bérelni érdemes? Számos tényezőtől függ, mondják a szakértők.
„Ha nem biztos abban, hogy bérelni vagy inkább vásárolni szeretne, jobb, ha személyes helyzete és személyes igényei alapján dönt” – mondta Lexie Holbert, a Realtor.com lakás- és életmódszakértője.
Fotó: Bodnár Patrícia / Index
Az S&P CoreLogic Case-Shiller-index szerint Amerikában a lakásárak januárban 19,2 százalékkal emelkedtek az előző évhez képest. Eközben a családi bérlakások rekordot jelentő 12,6 százalékkal erősödtek januárban az előző tizenkét hónaphoz viszonyítva. Az emelkedő árak mellett a jelzáloghitelek kamatai is szárnyalnak, a múlt héten több mint hároméves csúcsra futottak.
Ha a számokról van szó, az ATTOM ingatlan-adatelemző szolgáltatás adatai szerint általában megfizethetőbb egy lakást birtokolni, de a két lehetőség közötti különbség a kamatlábak emelkedésével csökken. Az ATTOM januári jelentése szerint az USA-ban 58 százalékkal megfizethetőbb egy átlagáras lakás birtoklása, mint egy három hálószobás ház átlagos bérleti díja.
Az biztos, hogy a megfizethetőség sokak számára probléma. A Bankrate felmérése szerint a nem lakástulajdonosok 64 százaléka nyilatkozott úgy, hogy ez a tény tartja vissza őket leginkább attól, hogy lakást vásároljanak – ezen belül is 43 százalékuk úgy gondolja, hogy jövedelmi szintje nem elég magas. A borsos lakásárak, valamint a brutális előlegek kigazdálkodása szinte képtelen helyzetbe hozza azokat, akik saját otthonban gondolkodnak.
De milyen tényezőket kell figyelembe venni, ha szeretnénk eldönteni, hogy lakást vegyünk vagy béreljünk?
Az időzítés a legfontosabb
Mielőtt valaki megfontolná a vásárlást, át kell gondolnia, hol tart az életében. Végleg letelepedne? Vagy pár év múlva odébb állna?
„Az általános hüvelykujjszabály az, hogy egy otthonban körülbelül öt-hét év kell ahhoz, hogy megtérüljenek a vásárlási költségek – mondta Holbert. – Ha az otthonképpel kapcsolatos igényei stabilak lesznek a következő néhány évben, akkor igazán jó ötlet a vásárlás” – tette hozzá, majd azzal folytatta: ha az otthonképünk a következő néhány évben változhat (például családalapítás, gyermekvállalás), akkor érdemes lehet bérleményben gondolkodni, hiszen a változó igények miatt a körülményekhez is igazodni kell.
A pénzügyek ellenőrzése
Amennyiben a vásárlás mellett dönt valaki, mindenképpen fel kell tennie magának a kérdést, miszerint készen áll-e arra, hogy saját ingatlant birtokoljon. Ebbe beletartozik, hogy elegendő sürgősségi megtakarítással rendelkezzen arra az esetre, ha valami történik a lakástulajdonlás első évében – közölte a Realtor szakértője. Elegendő havi jövedelemmel kell rendelkeznie ahhoz, hogy ki tudja fizetni a hitelt, az adókat és a biztosítást, valamint az extra havi kiadásokat, például a rezsit.
Feltétlenül fel kell térképezni a hitelpiacot is, meg kell vizsgálni a legjobb ajánlatokat, ugyanis egészen eltérő lakáshitelekkel operálnak a bankok, nem biztos, hogy a saját bankunknál vagy az elsőnél, akihez betérünk, találjuk meg a számunkra legmegfelelőbbet.
Holbert úgy nyilatkozott, hogy ha a fentiek tükrében valaki nem engedheti meg magának a havi törlesztést, folytassa a bérlést, és takarítson meg pénzt, amennyiben mindenképpen a saját ingatlan a végső cél. Ha viszont a magas lakbér miatt nem tud valaki megfelelő mértékben spórolni, akkor érdemes elgondolkodni az életszínvonalon. A szakértő szerint kicsiben kell kezdeni, például el lehet hagyni a nagy franchise-kávéházak négydolláros kávéit. Rengeteg ilyen apró terület van, ahol napi szinten lehet spórolni. 
Európa a saját lakásra szavaz
Nem csak az amerikaiak panaszkodnak a lakásárak emelkedése miatt, az Európai Unióban átlagosan 39 százalékkal emelkedtek az ingatlanárak, és a bérleti díjak is 16 százalékos növekedést mutatnak az elmúlt tíz évben. 
Lakásárak és bérleti díjak az Európai Unióban 2010–2021 közöttFotó: Eurostat
Az Eurostat szerint az uniós populáció hetven százaléka saját ingatlannal rendelkezik, harminc százalék pedig bérli a lakását. Magyarországon a lakosság kilencven százalékának saját ingatlanja van, tehát még az uniós átlagnál is magasabb a hazai tulajdonlási arány.
Az én házam, az én váram
A bérlés vagy vásárlás dilemmát hazánkban a fenti tényező alapvetően befolyásolja: a magyarok számára kifejezetten fontos a lakástulajdon, a lakossági vagyon döntő része ingatlanban van. 
„Minek fizessek másnak bérleti díjat, ha nagyjából ugyanannyi a hitel törlesztőrészlete?” – szól a fő érv a lakástulajdon mellett. Azzal is nehéz vitatkozni, hogy a magyar lakások értéke az elmúlt évtizedben exponenciálisan növekedett, az egyik legjobb befektetés volt a saját lakás birtoklása.
A magyar családpolitikai rendszer ráadásul a lakásvásárlási hitel önerejének biztosításában is segít – a Babaváró támogatás például jó alap az indulásra. Persze aki nem tud igénybe venni ilyen lehetőséget, annak a minimum húszszázalékos önerő előteremtése az egyre emelkedő ingatlanárak mellett eddig sem igen tette lehetővé, hogy megvalósítsa álmait. 
A kamatemelkedés beleszólhat a trendbe
Ami új színt hozhat a piacra, az a hitelkamatok drágulása. Februárban a piaci lakáshitelkamatok átlagértéke átlépte az ötszázalékos mértéke, ami a Money.hu adatai szerint hatéves csúcsot jelent. A lakásvásárlásoknál így egyre több család esetében jelent majd korlátot az, hogy az MNB hitelfékszabályai szerint a jövedelme nem lesz elegendő a szükséges hitel törlesztőrészletének kifizetésére. (Ötszázezer forintos havi jövedelem alatt a nettó jövedelem ötven, afelett hatvan százaléka fordítható hiteltörlesztésre.) A bérlésnél ilyen korlátok aligha adódnak – a bérbeadó nem kérdezi, miből fizetsz.  
A bizonytalan gazdasági helyzet, az inflációs és a kamatemelkedés köszönhet vissza abban, hogy a GKI felmérése szerint 2021. IV. negyedévéhez képest a megkérdezetteken belül 11,6 százalékkal csökkent a biztos lakásvásárlók/építtetők aránya, és ennél is nagyobb mértékben, közel húsz százalékkal zsugorodott a következő egy évben ezt valószínűsítők száma. 
Persze az ingatlanbérlés sem egyértelmű sikertörténet. Az árak itt is igen szép pályát rajzolnak le. A befektetési céllal, döntően rövid távú bérbeadásra (Airbnb) berendezkedett ingatlanok Covid alatti kiürülése a lakásbérleti árakat is a mélybe nyomta. A koronavírussal a hátunk mögött ugyanakkor már ismét komoly változásokat láthatunk. Az Ingatlan.com adatai szerint idén februárban országos szinten két százalékkal voltak magasabbak a lakbérek, mint januárban, a fővárosban pedig 1,5 százalékos növekedés következett be. Tavaly februárhoz képest országosan 16,1 százalékkal, Budapesten 16,5 százalékkal emelkedtek a bérleti díjak."
Hungary,,Index.hu,https://index.hu/kulfold/2022/03/27/haboru-oroszorszag-ukrajna-vlagyimir-putyin-volidimir-zelenszkij-invazio-vasarnapi-hirosszefoglalo-percrol-percre/fellenditi-a-lengyel-berlakaspiacot-a-tobb-millio-ukrajnabol-menekult/,Title not found,Content not found
Hungary,2022-03-21,Index.hu,https://index.hu/kulfold/2022/03/21/haboru-mila-kunis-volodimir-zelenszkij-ashton-kutcher-oroszorszag-ukrajna-gyujtes-menekultek/,Zelenszkij személyesen mondott köszönetet Mila Kunisnak és Ashton Kutchernek,"Volodimir Zelenszkij ukrán elnök háláját fejezte ki Mila Kunisnak és Ashton Kutchernek, amiért az elsők között reagáltak a háborúra, és hatalmas összeget gyűjtöttek a menekültek megsegítésére.
Volodimir Zelenszkij a Twitter-oldalán osztotta meg, hogy Mila Kunisszal és Ashton Kutcherrel beszélgetett videóhíváson keresztül.
Ashton Kutcher és Mila Kunis az elsők között reagáltak a gyászunkra. Már 35 millió dollárt gyűjtöttek össze
– írta az ukrán elnök a közösségi médiában, hozzátéve, hogy a 35 millió dolláros (12 milliárd forintos) összeget a Flexportnak és az Airbnb-nek adják. Előbbi segélyszállítmányokat szervez az Ukrajnából elmenekülők számára, utóbbi pedig ingyenes, rövid távú szállást biztosít számukra.
Személyesen köszöntem meg nekik a támogatást. Lenyűgöző az elszántságuk, inspirálják az egész világot
– fűzte hozzá Zelenszkij.
.@aplusk & Mila Kunis were among the first to respond to our grief. They have already raised $35 million & are sending it to @flexport & @Airbnb to help 🇺🇦 refugees. Grateful for their support. Impressed by their determination. They inspire the world. #StandWithUkraine pic.twitter.com/paa0TjJseu— Володимир Зеленський (@ZelenskyyUa) March 20, 2022 
A hollywoodi páros a GoFundMe nevű platformon keresztül indított gyűjtést azzal a céllal, hogy összesen harmincmillió dollárt adományozhassanak – amihez kezdésnek hozzátettek hárommilliót.
Mila Kunis ukrán származású, 1983-ban született Csernyivciben, majd a családjával 1991-ben az Egyesült Államokba, Los Angelesbe költözött.
A háború eseményeit hétfőn is percről percre közvetítjük, cikkünket itt olvashatják.
(Borítókép: Az ukrán elnöki sajtóhivatal által közreadott képen Zelenszkij ukrán elnök 2022. március 18-án. Fotó: MTI / AP / Ukrán elnöki sajtóhivatal)"
Hungary,,Index.hu,https://index.hu/iranytu/2022/03/09/nem-nezhetjuk-tetlenul-az-ukran-nep-szenvedeset/varjuk-a-magyar-lakasfelajanlasokat-/,Title not found,Content not found
Hungary,2022-03-05,Index.hu,https://index.hu/kultur/cinematrix/2022/03/05/hetvegi-kirandulas-netflix-thriller-film-ajanlo-tv-leighton-meester/,Rejtély a Netflixen: ki ölte meg a szép szőke lányt?,"Gyilkosság a horvát Riviérán.
Március 3-án, csütörtökön mutatta be a Netflix a Hétvégi kirándulás (The Weekend Away) című új thrillerjét, és nem is kellett hozzá sok, idehaza rögtön a legnézettebb film lett. A főszerepben a Gossip Girl veteránja, Leighton Meester látható. A sorozatsztár Beth, egy fiatal anyuka bőrébe bújik, aki legjobb barátnőjével azért utazik el Horvátországba, hogy egy kicsit végre elfeledjék a szürke hétköznapokat, és kirúgjanak a hámból.
Jelenet a Hétvégi kirándulás című filmbőlFotó: Ivan Sardi / Netflix
A buli túl jól is sikerül, a főszereplő ugyanis mindenféle emlék nélkül ébred az ágyában. Kisvártatva azonban rá kell jönnie, hogy a Christina Wolfe által játszott Kate-et valószínűleg meggyilkolták. Elindul tehát egy macska-egér játék, és annak ellenére, hogy a Hétvégi kirándulás jól ismert trópusokra épít, és biztonsági játékot játszik, így is
meglepő módon piszkosul szórakoztatóvá válik.
Köszönhető mindez legfőképp annak a Leighton Meesternek, aki a Gossip Girl mellett vért izzadt, hogy mozisztárként is elismerjék, de az olyan, trash kategóriát súroló produkciók, mint a Csajok Monte Carlóban és A szobatárs című horror, nem sok ember ingerküszöbét lépték át. Ezúttal viszont a 35 éves színésznő szinte egyedül viszi a hátán a show-t, sír, nevet, menekül, és szigorú arccal felelősségre von, amikor az kell.
A Hétvégi kirándulás ahhoz képest, amit vártunk tőle, jóval feszültebb és izgalmasabb film lett. A rejtély végig mozgásban tartja a néző agyát is: vajon ki ölte meg a szép szőke lányt?
Fotó: Ivan Sardi / Netflix
A helyzet az, hogy a felbukkanó karakterek közül bárki lehet a tettes, a film készítői pedig ügyesen el is játszanak velünk, sőt... többször előfordul, hogy félrevezetnek minket. Az első és legnyilvánvalóbb gyanúsított nem más, mint a lányoknak szállást adó Airbnb-házigazda, akiről lerí, hogy éjjel-nappal a Redditet pörgeti, és nőt nem látott még közelről. Aztán képbe kerül két jóképű eszkort is, aki együtt partizott Bethtel és Kate-tel, egy jó szándékú taxisofőr, de még a Hétvégi kirándulás hősnője, Beth is bizonytalanul néz a tükörbe, és gondolkozik el rajta, hogy vajon ő maga-e a gyilkos.
A thrillert nemcsak Leighton Meester, hanem a sanyarú sorsú Zain (Ziad Bakri) is kiemeli a mostanában látott Netflix-filmek mocsarából. A két színész között remek a kémia. A játékidő egyébként nem hosszú, mindössze másfél órás, de ez idő alatt legalább végig sikerül fenntartaniuk a készítőknek az izgalmat, a fordulatok pedig jól működnek. A szereplők sem kétdimenziósak, mert folyton megtudunk róluk valami titkot, ami miatt közelebb kerülnek hozzánk.
Jó ötlet volt, hogy forgatókönyvírónak a film alapjául szolgáló regény szerzőjét, Sarah Aldersont kérték fel, a Hétvégi kiránduláson tisztán látszik a törődés és az odafigyelés, annak ellenére is, hogy egy olyan produkcióról van szó, ami a szódával-popcornnal elmegy kategóriába sorolható. A befejezés mondjuk pocsék, ennél gyatrábban és amatőrebben le sem zárhatták volna Beth kalandját. Az odáig vezető út azonban egészen mókás lett, már attól eltekintve, hogy egy halálesetről van szó.
A Netflix mostanában ontotta magából a pocsékabbnál pocsékabb filmeket, ebben a posványban a Hétvégi kirándulás igazi felüdülés. A Beckett-tel nyilván nem fogjuk egy lapon emlegetni, de végső soron egy korrekt nyaralós thriller lett, csodálatos környezetben leforgatva.
A Hétvégi kirándulás szinkronnal és magyar felirattal elérhető a Netflixen."
Hungary,,Index.hu,https://index.hu/kulfold/2022/03/04/oroszorszag-ukrajna-zelenszkij-putyin-haboru-oroszorszag-ukrajna/felfuggeszti-tevekenyseget-oroszorszagban-es-belaruszban-az-airbnb/,Title not found,Content not found
Hungary,2022-03-01,Index.hu,https://index.hu/belfold/2022/03/01/csoportok-szervezetek-onkormanyzatok-onkentesek-segitenek-az-ukrajnabol-erkezo-menekulteken/,"Megmozdult az ország – Mindenki úgy segít, ahogy tud","Sokan szeretnének segíteni az Ukrajnából érkező menekülteknek, már a háború első napjaiban szinte az egész ország megmozdult. Facebook-csoportokban, felajánlásokkal, adománygyűjtésekkel, élelmiszerrel, szálláslehetőségekkel segítenek magánszemélyek és szervezetek egyaránt. Összeállításunkból megtudhatja, hol, hogyan segíthet!
Fontos, hogy mindig pontos, megbízható forrásból tájékozódjanak a felajánlók, és mindig figyeljék a segélyszervezetek aktuális kéréseit az adományokra vonatkozóan.
Az Ökumenikus Segélyszervezet információs ponttal segít a magyar-ukrán határ mindkét oldalán, Asztély illetve Barabás településeken. Debreceni, miskolci és budapesti intézményeiben szálláshelyeket alakított ki, valamint több kamionnyi élelmiszer és higiénés szerekből álló adományt szállított a háború elől menekülő családok ellátása érdekében a határ menti régióba.
Emellett humanitárius irodát is nyitott és az ottani menekülteket segíti Lembergben az Ökumenikus Segélyszervezet, amely az ACT Alliance évtizedek óta a térségben dolgozó szervezeteként koordinálja a tagszervezetek összefogásával megvalósuló nemzetközi segélyprogramot. A segélyszervezet 1353-as adományvonalának hívásával bárki 250 forinttal támogathatja a bajbajutottakat. Pénzadományokat a www.segelyszervezet.hu oldalon, illetve az ott feltüntetett 11705008-20464565 számlaszámon is fogadnak.
Ukrajna hivatalos oldalán kiemelik: az ukrán elnök, az ukrán külügyminisztérium és ezek Facebook- és Twitter-oldalait, valamint a követségi oldalakat ajánlják megbízható, hiteles forrásként.
A Helsinki Bizottság a legfontosabb menekültjogi kérdéseket foglalta össze. Ebben többek között a pár napja rendeletben elfogadott „menedékesként” elismert státuszról írnak, amely a „menekült” státusztól eltérő, ideiglenes, gyorsan adható védelmi forma. Ennek igénylési módjairól készült anyaguk több nyelven elérhető.
Az elmúlt napokban már több szervezet is felajánlotta a segítségét, vagy segélyakciót szervezett.
A Magyar Máltai Szeretetszolgálat nemcsak segítő akciót indított a kárpátaljai területekről érkező menekültek támogatására, de információs tájékoztató pontot is felállított a beregsurányi határátkelőnél. Az országba belépő menekülőket fűtött sátorban várja a karitatív szervezet, amely humanitárius akcióinak támogatására gyűjtést is indított. Aki segíteni szeretne, az adomanyozz.hu oldalon online átutalással vagy a 1350-es adományvonal hívásával megteheti.
A 1357-es nemzeti segélyvonal szombattól elérhető, ennek hívásával 500 forinttal lehet támogatni a Híd Kárpátaljáért összefogást. Ezenkívül egy számlát is nyitott a kormány az adományoknak.
Az Airbnb és az Airbnb.org díjmentes, ideiglenes szállásokat nyújt 100 000, Ukrajnából menekülő ember számára – tájékoztattak közleményükben. Ezeket a szállásokat teljes egészében az Airbnb, az Airbnb.org Refugee Fund adományozói és az Airbnb.org szállásadóinak felajánlásai teszik ki. 
A Magyar Református Szeretetszolgálat a menekülőknek és a határon túliaknak is segít tartós élelmiszerrel, szállással, orvosi segítségnyújtással. A munkájukat a 1358-as adományvonal hívásával, illetve banki utalással is segítheti.
Az UNICEF is gyűjtést szervez az ukrán gyermekek számára, és azért, hogy egészségügyi csapatokat, orvosi eszközöket, gyógyszereket, kötszereket tudjanak küldeni, valamint élelmet, tiszta vizet, meleg ruhát, takarót juttathassanak el a családoknak.
A Mindset Pszichológia Mentális Akciótervet hirdetett, amelynek keretében képzett szakemberekkel segítenek a pszichés támogatást igénylőknek. A segelyvonal@mindsetpszichologia.hu e-mail-címen várják a segítségre szorulók megkereséseit. Hétköznap 8 és 20 óra között itt tudnak válaszolni mindazoknak, akik a háborús konfliktus miatt pszichés támogatást szeretnének kapni.
A Migration Aid önkénteseket keres. Olyan segítőket várnak, akik a segélyakciók megszervezésében, tájékoztató anyagok készítésében és akár fordításban is tudnak érdemi segítséget nyújtani.
A krízisvonalat hozott létre a kárpátaljai magyarság, a zsidó hittestvérek és minden más, segítségre szoruló ukrajnai menekült számára. Elsősorban szállás, étkezés, egészségügyi ellátás, személyszállítás, valamint a hitélet gyakorlásának biztosításában szeretnének segíteni.
A Budapest Bike Maffia az Age of Hope gyermekvédelmi alapítvánnyal közösen hirdetett meg akciót. A két szervezet élelmiszert visz a határhoz, valamint 500-500 ezer forintot különítettek el a menekültek segítésére.
12 
Galéria: Gyűjtést szervezett a Budapest Bike Maffia és az Age of Hope, képek az akciórólFotó: Bodnár Patrícia / Index
A Baptista Szeretetszolgálat tartós élelmiszerekből, konzervekből, bébiételekből, ivóvízből és alapvető higiéniai termékekből álló szállítmányt vitt a rászorulóknak. Tartós élelmiszereket, aggregátorokat, takarókat, pelenkákat és Covid-teszteket is várnak felajánlásként, de pénzadománnyal is lehet segíteni rajtuk keresztül.
A Fővárosi Önkormányzat és a Fővárosi Rendészeti Igazgatóság (FÖRI) is folyamatosan segít az Ukrajnából érkező menekültek elszállásolásában. A Budapesti Módszertani Szociális Központ és Intézményei (BMSZKI) már megnyitott egyik szállásán jelenleg 120 menekültvendéget helyeztek el – tájékoztatott weboldalán a Fővárosi Önkormányzat. A kerületi önkormányzatokkal és a fővárosi intézményekkel együttműködve további szállások bevonása várható. A Fővárosi Önkormányzat ezeken túl a tulajdonában, kezelésében lévő fővárosi és vidéki helyszínek megnyitását is tervezi. Ugyanakkor felhívták a figyelmet, hogy a Fővárosi Önkormányzat nem kér és nem gyűjt adományokat a menekültek ellátásához.
A Katolikus Karitasz matracokat, bébiételt, takarókat, kisgyermekek ellátásához szükséges bútorokat és tartós élelmiszert vitt a határhoz. További szállítmányaikhoz várják a felajánlásokat, többek között a 1356-os segélyvonalon.
A MÁV Csoport szolidaritási jeggyel segít, ezzel díjmentesen utazhatnak az ukrajnai menekültek – erről tájékoztatott közleményükben. Azt írják: az ukrajnai helyzet miatt – állampolgárságtól függetlenül – díjmentes menetjeggyel utazhatnak tovább Záhony állomásról azok az utasok, akik egyértelműen Ukrajnából érkeztek, és más magyarországi célállomásra tartanak. A MÁV-START hosszabb szerelvényekkel közlekedteti a személyszállító vonatokat Záhony–Csap között, a szerelvények több kocsival járnak, és tartalékjárműveket is irányítottak az állomásra. 
A United Help Ukraine alapítvány életmentő egyéni elsősegélycsomagok (vérelállító kötszert és érszorítókat tartalmazó csomagok) biztosításán dolgozik, és egyéb sürgősségi orvosi ellátmányt küld a frontvonalba. Ehhez a Facebook-oldalukon található csatornáikon keresztül lehet segítséget nyújtani. 
(Borítókép: A Budapest Bike Maffia és az Age of Hope által szervezett gyűjtés 2022. február 26-án Budapesten. Fotó: Bodnár Patrícia / Index)"
Hungary,2022-02-28,Index.hu,https://index.hu/gazdasag/2022/02/28/haboru-ukrajna-oroszorszag-menekultek-szallashely-airbnb-szallas.hu-hunguest-hotels/,Szálláshelyek: érkeznek a menekülteknek szóló ajánlatok,"Készül egy, a szállásadókat a menekültekkel összekötő oldal. És persze vannak foglaláslemondások is, és hamarabb távozó ukrán vendégek.
Nemcsak az Airbnb, hanem a magyar szállásadók, sőt magánszemélyek is reagáltak az ukrán menekültáradatra: előbbi mintegy 100 ezer ember elhelyezését támogatja alapítványán, illetve a segíteni akaró szállásadók felajánlásán keresztül, míg az utóbbiak közül leggyorsabban a Segítségnyújtás Ukrajna Facebook-csoport tagjai, illetve a beérkező felajánlások alapján a csoport adminisztrátorai reagáltak, térképre helyezték az adománygyűjtő pontoktól a felajánlott szálláshelyeket településenként, részletezve, hogy hol mennyi embert tudnak elhelyezni, legyen szó kis családi panzió üres ágyairól vagy magánszemélyek üres vagy lakott családi házairól. 
Péntek óta 292 partnerünk jelezte már, hogy valamilyen módon szeretné szálláshelyét felajánlani. Őket a több nyelven beszélő ügyfélszolgálatunk köti össze a szálláskeresőkkel, eddig közel 100 sikeres összeköttetésről adott jelzést az ügyfélszolgálatunk
– közölte az Index megkeresésére a szallas.hu. A platform egyébként országos viszonylatban kérte meg szállásadó partnereit, hogy csatlakozzanak a menekültek elhelyezését segítő mozgalomhoz. „Abban bízunk, hogy a mai napon még több szállásadó partnerünk csatlakozik a segítségnyújtók táborába, általuk még több menedék közvetítésében tudunk segíteni” – közölte a vállalat. Egyúttal arra kérték az olvasókat, hogy ha tudomásuk van arról, hogy az ukrán helyzet miatt valaki nem tud hova menni, szállásra van szüksége, keressék az ügyfélszolgálatukat (hétvégén is 9.00–18.00 óra között a szallas@szallas.hu e-mail-címen vagy a +36-30/344-2000 telefonszámon), ahol a magyar, angol, román, lengyel, német, szlovák, cseh és horvát nyelven beszélő ügyintézők segítenek a rászorulóknak.
A szallas.hu összesítése szerint a segítséget felajánló szállásadók 14,73 százaléka a Balaton környékéről, 8,9 százaléka Budapestről és környékéről jelezte, hogy átmenetileg befogadna ukrán menekülteket. A Dél-Dunántúlról a felajánlók 8,9, a Dél-Alföldről 10,6, az Észak-Alföldről 13,01, míg Észak-Magyarországról 18,15 százaléka jelentkezett. A segítséget ajánló szállásadók 9,59 százaléka a közép-dunántúli régióból, 11,6 százaléka a Nyugat-Dunántúlról, míg 4,45 százaléka a Tisza-tó mellől jelentkezett. 
Hamarosan elkészül egy „Menedék-lak” listaoldal is, ahol a szallas.hu regisztrált partnerei jelenhetnek meg, akik valamilyen formában felajánlják a szállásukat – az eddigiek alapján több mint 50 résztvevőre számítunk – közölte a platform az Index érdeklődésére. 
A szállodákban még kevéssé érződik a háború hatása
A kereskedelmi szálláshelyek foglaltsági adataiban eddig jelentős változást nem okozott az ukrán háború. A Hunguest Hotels szállodái a farsangi időszakban a koronavírus-járványt megelőző évekéhez hasonló foglaltsági szinttel rendelkeznek – közölte a szállodalánc az Index érdeklődésére. Mint írták, Hajdúszoboszló népszerű célpontja a lengyel, a német és az ukrán beutazó turizmusnak.
Az orosz–ukrán háború miatt a múlt héten az ottani szállodánk néhány, Ukrajnából érkezett vendége hamarabb elutazott, illetve mások lemondták bent lévő foglalásukat 
– közölte a cégcsoport. Az oroszországi beutazó turizmus a koronavírus-járvány kitörése óta nem jellemző a jelenleg üzemelő szállodáikban, és az ukrajnai háború kezdete óta sem látnak eltérést a foglalások tekintetében.
(Borítókép: Ukrán menekültek a Nyugati pályaudvaron Budapesten 2022. február 28-án. Fotó: Papajcsik Péter / Index)"
Hungary,2022-02-28,Index.hu,https://index.hu/kulfold/2022/02/28/airbnb-ukrajnai-konfliktus-menekultek/,Százezer Ukrajnából menekülő ember feje fölé kerülhet fedél,"Az ukrajnai katonai konfliktus miatt karitatív akcióba fog egy meghatározó szálláshely-szolgálató. Az Airbnb ingyen kínál elhelyezést az Ukrajnából menekülő emberek számára, írta a az MTI.
A lehetőség rövid távra szól. Ugyanakkor akár százezer ember kaphat fedelet a feje fölé.
Mindez adományozóknak és szállásadóknak egyaránt köszönhető. Közölték azt is: aki szeretné támogatni ezt az erőfeszítést otthona felajánlásával, az Airbnb.org-on tájékozódhat.
Hétfőn a szervezetek irányítói levelet küldtek Európa vezetőinek; elsőként Lengyelország, Németország, Magyarország és Románia vezetőinek, amelyben felajánlották támogatásukat a menekültek határokon belüli befogadásában. Együttműködnek a kormányokkal azért, hogy az egyes országok sajátos igényeit a lehető legjobban figyelembe vehessék."
Hungary,2022-02-26,Index.hu,https://index.hu/kulfold/2022/02/26/elborzadt-a-no-amikor-rejtett-kamerakat-talalt-az-airbnb-furdoszobaban/,"Elborzadt a nő, amikor rejtett kamerákat talált az Airbnb fürdőszobájában","Több helyről is figyeltek a bérelt airbnb-s lakásában egy amerikai nőt Texasban. Az egyik kamera a fürdőszobában volt elrejtve; nagy valószínűséggel a róla készített intim felvételek mások kezébe kerülhettek volna, ha a nő nem talál rájuk időben.
Csak nyaralni szeretett volna a 25 éves Brittany Walsh, amikor egy Airbnb-apartmant bérelt a texasi Austin városában – számolt be a Mirror. Azonban arra nem számított, hogy mit fedez fel az ottléte alatt; a halálra rémült nő arról számolt be egy TikTok-videóban: 
talált egy titkos kamerát, amely kukkolta őt az Airbnb-lakásának fürdőszobájában.
A közzétett videóban be is mutatta a rejtett eszközt, amely egy USB-töltőnek van álcázva. Csupán az a különbség, hogy egy apró lyukú lencsével és egy SD-kártya-nyílással van ellátva. 
  @brittany..walsh Found a hidden camera in our Airbnb bathroom and for some reason it got deleted so here it is again 🙄 ♬ original sound - brittany   
A fiatal tanár és iskolapszichológus később felfedezte, hogy nem ez volt az egyetlen kamera elrejtve a lakásban; több helyről is figyelték; a rendőrök később megerősítették, hogy rejtett kamerákról van szó."
Hungary,2022-02-16,Index.hu,https://index.hu/gazdasag/2022/02/16/az-airbnb-nek-se-omikron-se-lezaras-nem-allja-utjat/,"Az Airbnb-nek se omikron, se lezárás nem állja útját","Noha a világon a turisztikai szektor lassan tud növekedni a koronavírus-járvány újabb és újabb fellángolásai, valamint a vakcinák kiegyenlítetlen globális elosztása miatt, a főként az üdülési célú lakáskiadásra szakosodott Airbnb mégis erős negyedévet zárt. Miért vesznek ki apartmanokat a turisták, ha nem lehet utazni?
Bár a globális turizmus 2021-ben 4 százalékos növekedést produkált 2020-hoz képest: 415 millióan indultak útnak a 2020-as 400 millióval szemben. A nemzetközi turistaérkezések (vendégéjszakák) azonban az ENSZ alá tartozó UNWTO előzetes becslései szerint még mindig 72 százalékkal elmaradtak a pandémiát megelőző 2019-es évtől. Ez a 2020-as év után következik, amely a turizmus szempontjából a legrosszabb év volt, amikor a nemzetközi érkezések 73 százalékkal csökkentek.
Az UNWTO World Tourism Barometer első, 2022-es kiadása szerint a növekvő oltási arányok, valamint a fokozott, határokon átnyúló koordinációnak és protokolloknak köszönhető utazási korlátozások enyhülése mind hozzájárultak a felgyülemlett kereslet felszabadításához. A nemzetközi turizmus 2021 második felében mérsékelten fellendült, de mivel a vakcinákhoz nem egyenlő arányban fértek hozzá a világ országai, sok ország az oltatlan lakossága miatt nem tudott turistákat fogadni, vagy sokan nem indultak útnak, megint máshol a járvány fellángolásai lehetetlenítették el a nyaralásokat.
Ez látszik abban is, hogy 2020-hoz képest 2021-ben Európában és Amerikában volt a legnagyobb arányú a javulás mind az utazók, mind a vendégéjszakák számában: 19, illetve 17 százalékos volt a növekedés. Itt volt a legtöbb beadott oltás, emiatt könnyebb lett az országok közötti utazás.
Részben ez magyarázta, hogy az Airbnb a negyedik negyedévben a Wall Street becsléseit is felülmúlta az eredmény és a bevétel tekintetében, mivel az utazási vállalat forgalmának még az omikron-variáns megjelenése sem tett be.
Az Airbnb bevétele elérte az 1,53 milliárd dollárT a negyedéves beszámoló szerint, miközben a Refinitiv előrejelzésében 1,46 milliárd dolláros forgalmat várt.
Az Airbnb emiatt arra számít, hogy a 2022-es első negyedévben a lefoglalt éjszakák és élmények száma jelentősen meghaladja a 2019-es első negyedévi szintet. Becslése szerint a bevétel 1,41 és 1,48 milliárd dollár közé esik 2022 első negyedévében, ami felülmúlja az 1,24 milliárd dolláros elemzői becsléseket – írja a CNBC.
A vállalat 73,4 millió elkönyvelt vendégéjszakáról és foglalásról számolt be a negyedik negyedévben, ami közel 8 százalékos csökkenés az előző negyedévhez képest, és elmarad a becslésektől. Az elemzők 74,96 millió éjszakát vártak a negyedévre a StreetAccount szerint. Ez a szám mégis 59 százalékos növekedést jelent az előző évhez képest, amikor a Covid–19-járvány súlyosan érintette az utazási ágazatot.
Az Airbnb a részvényeseknek szóló negyedik negyedéves jelentésében azt írta, hogy gyorsan talpra állt a világjárvány hatásaiból. A vállalat szerint az omikron negatív hatása a foglalásokra és a lemondásokra kisebb volt, mint amit a delta-változatnál tapasztalt. A decemberben lefoglalt bruttó vendégéjszakák száma több mint 40 százalékkal nőtt 2020-hoz képest.
A továbbra is fennálló rövid távú bizonytalanságok ellenére erős felhalmozott keresletre utaló jeleket látunk: 2022. január végéig több mint 25 százalékkal több éjszakát foglaltak a nyári utazási szezonra, mint 2019-ben ilyenkor
– írta a vállalat a jelentésében.
A negyedik negyedév bevétele 1,5 milliárd dollár volt, ami 78 százalékos növekedést jelent az előző évhez képest. Az Airbnb 55 millió dolláros nettó nyereségről számolt be, ami az első negyedik negyedéves profitja. Ez csökkenés az előző negyedévhez képest, de óriási javulás a 2020 negyedik negyedévében elért 3,89 milliárd dolláros nettó veszteséghez képest.
A bruttó foglalási érték, amelyet az Airbnb a vendéglátók bevételeinek, a szolgáltatási díjaknak, a takarítási díjaknak és az adóknak a nyomon követésére használ, a negyedik negyedévben 11,3 milliárd dollárt tett ki, ami a Wall Street 11,08 milliárd dolláros becslését kissé meghaladja a StreetAccount szerint. Az átlagos napi árak 20 százalékkal, 154 dollárra emelkedtek a negyedik negyedévben az egy évvel korábbihoz képest.
Az Airbnb sokat foglalkozott egyfajta „utazási forradalommal”, mivel a távmunka egyre állandóbb lehetőséggé válik sokak számára szerte az Egyesült Államokban és Európában. Ennek eredményeként az Airbnb szerint az elmúlt két évben az átlagos utazások hossza mintegy 15 százalékkal nőtt, és a hét napnál hosszabb tartózkodások ma már a lefoglalt bruttó éjszakák közel felét teszik ki. Mindeközben a 28 vagy több éjszakás hosszú távú tartózkodás továbbra is a leggyorsabban növekvő kategória az utazások hosszát tekintve. Ezek a hosszabb tartózkodások a negyedik negyedévben a lefoglalt bruttó vendégéjszakák 22 százalékát tették ki, ami 16 százalékos növekedés 2019 negyedik negyedévéhez képest.
(Borítókép: Smith Collection / Gado / Getty Images)"
Hungary,2022-01-21,Index.hu,https://index.hu/fomo/2022/01/21/thaifold-covid-karanten-magyar-turista-apartman/,Covid-börtön Thaiföldön: meg lehet úszni a méregdrága kórházi karantént,"Kétes pozitív teszttel akarták karanténba zárni olvasónkat a családjával együtt Thaiföldön. Zsolt hiába kérte, hogy ismételjék meg a mintavételt, erre nem volt lehetőség. Végül a konzuli szolgálattal történt egyeztetés után találtak megoldást arra, hogyan kerüljék el a tíznapos Covid-börtönt; pár nap múlva pedig már el is hagyhatták az országot.
A napokban számoltunk be Tóth Melitta történetéről, aki thaiföldi utazása során tíz napra karaténkórházba került, mivel öt nappal az érkezése után pozitív lett a koronavírustesztje. Hasonlóan járt egy másik olvasónk, Rebeka is, azzal a különbséggel, hogy őt a párjával együtt egy hospitel riasztóval ellátott szobájába zárták. Zsolt nyaralása szintén egy teszten csúszott el Bangkokban, ő azonban a hölgyekkel ellentétben gyorsan el tudta hagyni az országot.
Mint megírtuk, Thaiföldre korábban a Test&Go program keretén belül lehetett beutazni. Ehhez oltásra, illetve 72 óránál nem régebbi, negatív Covid-tesztre is szükség volt, továbbá egy olyan csomag megváltására, amely érkezés után egy újabb teszt, illetve egy éjszakára szóló hotelkarantén költségeit tartalmazta. Az utas csak akkor kapta meg a belépéshez szükséges QR-kódot, ha indulás előtt igazolta, hogy mindezt kifizette. Ám ahogy az jelen pillanatban a konzuli szolgálat oldalán olvasható, 2021. december 21-én Thaiföld miniszterelnöke felfüggesztette ezt a beutazási rendszert, és január 31. előtt biztosan nem is fogják visszaállítani. Melittához és Rebekához hasonlóan Zsolt még a korlátozások bevezetése előtt beadta a kérelmét a QR-kódra, így tudott január elején beutazni az ázsiai országba.
Olvasónk azóta már hazaérkezett, de szívesen megosztotta történetét az Indexszel, hátha segíteni tud azoknak, akik a jövőben Thaiföldre készülnek vagy jelenleg is kinn tartózkodnak. Zsoltnak ugyanis a teszteredmény ellenére sem kellett karanténkórházba vagy hospitelbe vonulnia, a mintavétel után pár nappal pedig már családjával együtt Budapesten volt.
Negatív teszttel zöldre vált a lámpa
Olvasónk utazása január elsején kezdődött. Zsolt a párjával és kisbabájukkal repült Thaiföldre. Még december első felében regisztráltak a Test&Góra, lefoglalták a szállásukat és egy nyolcvanezer forintos biztosítást is kötöttek, hogy minden rendben legyen. Landolás után a reptéren háromszor is ellenőrizték a papírjaikat, és ahogy azt a szabályzat megkövetelte, újabb tesztet végeztek náluk. Bár a protokoll alapján az eredmény kézhezvételéig nem hagyhatták volna el a karanténhotelt, olvasónk szerint kint elég lazán kezelték a helyzetet – nyugodtan sétálgathattak volna, ennek ellenére persze a szálláson maradtak mindannyian. A mintát délután 2-kor vették le tőlük, este 8-kor pedig már meg is voltak a negatív eredmények, azaz hivatalosan is zöld lámpát kaptak az országon belüli utazgatásra.
A család három napot töltött Bangkokban, majd átrepültek Phuketre. Zsolt azt mondja, a belföldi járatokon már nem voltak annyira szigorúak, legalábbis ami a papírokat illeti – az utazáshoz csak a QR-kód kellett. A maszkot viszont egy pillanatra sem vehették le a fedélzeten, ennek érdekében még italokat sem szolgáltak fel a gépen.
Phuketen Zsoltéknak nem kellett tesztelniünk, hiszen ez már megtörtént Bangkokban. Akik viszont a Sandbox program keretein belül érkeztek oda vagy Ko Szamujra, azok nem mentesültek a mintavétel alól. Ha pozitív az eredmény, akkor ugyanaz a menet, mint Bangkokban: a fertőzötteket azonnal elkülönítik. (A Sandbox programról itt olvashat részletesen.) Olvasónk azt is hozzátette, hogy a kinti tesztek pontosan megmutatják, milyenek az értékek a normálishoz képest, így ki tudják szűrni, ki az, akinek a szervezetében aktívan jelen van a vírus, tehát fertőző, illetve azt is, ha már csak hordozó, és kifelé tart a betegségből.
A kétes eredmény is karanténnal jár
Amikor visszatértek Phuketről Bangkokba, újabb tesztet csináltattak, mert hazafelé meg akartak állni egy napra Dubajban. Ekkor kezdődtek a bonyodalmak, a teszt ugyanis maybe positive (azaz kétes) eredményt mutatott, így megkérték őket, hogy ne hagyják el a szobájukat.
A jogszabály szerint ha valaki covidos, kórházba vagy karanténszállodába kerül. Ha minimálisak a tünetek, a betegnek joga van eldönteni, melyiket választja, minden további esetben az orvos dönt. Hiába a biztosítás, a kórháznak át kell utalni a depositot előre, ami egy elég magas összeg. Én erre nem voltam hajlandó, a biztosító pedig nem volt túl segítőkész, dokumentumokat akartak, de nekem semmilyen papírom nem volt a történtekről
– mondta Zsolt, akit a maybe positive eredmény elbizonytalanított, ezért szerette volna megismételni a tesztet. Le is ment a recepcióra, hogy ezt megbeszélje, ám hiába kérte, a mintavételt nem akarták újra elvégezni. Az emberek ráadásul olyannyira tartanak a vírushordozóktól, hogy a folyosón riadtan ugráltak el előle. Ezek után párórás várakozás következett, közben felvették a kapcsolatot a konzulátussal, akik Zsolt szerint nagyon segítőkészek voltak, el is kezdtek közösen ötletelni, hogy mihez lehet kezdeni egy ilyen helyzetben.
A karanténszállodában nagyjából egy 10-12 négyzetméteres szobába tettek volna minket, ahol koszosak a falak, és egy kihúzható kanapén kellett volna aludnunk. Ez egy másfél éves gyerekkel azért elég erősnek tűnt tíz napra. Végül kiderült, hogy ha az embernek van olyan thai ismerőse, aki biztosítani tud egy apartmant, engedélyezhetik, hogy oda vonuljon el. Most már egyébként az Airbnb-lakások is elegendők erre, tekintettel arra, hogy a kórházakban és a karanténhotelekben egyáltalán nincs hely. Persze ilyesmire csak akkor van lehetőség, ha az embernek nincsenek tünetei – ezt hívják personal isolationnek.
Privát karantén harmadáron
Zsolt azt is elmondta, bármennyire is keménynek tűnnek a kinti szabályok, logikailag semmi összefüggés nincs bennük. Amikor kiderült, hogy maybe positive a tesztje, WhatsAppon jelentkezett be egy magát orvosnak nevező személy, arra kérve őt, hogy utaljon át 340 ezer forintnak megfelelő összeget, ami a teledoktor-szolgáltatást, a gyógyszereket és a transzportot foglalta magába. Ez ugyan soknak tűnhet, de olvasónk szerint még mindig jobban jártak, mintha egymillió forintot fizettek volna egy karanténhotelben. Letették az összeget, és várták, hogy a transzport megérkezzen.
Hogy mennyire tartanak a thaiföldiek a Covidtól, az nem csak abból látszott, ahogy Zsolttal a recepción viselkedtek. Olvasónk elmondása szerint a londiner szkafanderben közelítette meg a szobájukat, bekopogott az ajtón, majd a kocsiját otthagyva visszament a folyosó végére, és onnan kiabált nekik, hogy pakolják rá a csomagjaikat. Zsolt ezek után arra gondolt, megvicceli a férfit: kiszámolta, mikorra érhet vissza a szobájukhoz, majd kivágta az ajtót, mire az úriember persze rögtön elszaladt.
Fotó: Olvasónk
A szálloda elhagyása is furcsa helyzetben történt: amikor megérkezett a transzport, két szkafanderes jött értük, és amíg a lifthez értek, egy férfi porszívóval gőzt fújt előttük. A hátsó parkolóhoz mentek, ahol egy fehér autó várt rájuk, aranyszínű Covid Transport felirattal – nem csoda hát, hogy miközben haladtak az apartman felé, az utcán mindenki elugrott előlük. Az autóban egyébként olvasónk elmondása szerint légkondi sem volt, mert a helyiek szerint azon keresztül a vírus biztosan beáramlana.
Nagyjából fél óra alatt értek a helyszínre. A kocsi tíz méterre állt meg az apartmantól, majd a sofőr odaadta a csomagjaikat, és elment. Zsolt ezt kicsit furcsállotta, szerinte ugyanis ha valóban nagyon szabálykövetők lennének, jelezniük kellett volna, hogy nem hagyhatják el az apartmant. Ezt azonban senki sem tette meg, egyszerűen otthagyták őket, így, miután elfoglalták a szállásukat, olvasónk át is sétált a gyógyszertárba gyorstesztért. Miután két eredményük is negatív lett, úgy döntöttek, megpróbálják elhagyni az országot, és átfoglalták a repülőjegyüket másnapra. Közben délelőtt hoztak nekik egy zacskó gyógyszert, amelyet magyar zászlóval kötöttek át. Mivel az orvosságot egységcsomagban osztják, Zsolték pedig teljesen tünetmentesek voltak, úgy döntöttek, nem veszik be – egyébként sem voltak biztosak abban, mit tartalmaz a csomag.
Viszlát, Covid-börtön!
Másnap taxiba ültek, kimentek a repülőtérre, és egyenesen hazajöttek. Dubajban szálltak át, és mivel transzfer esetén nem kell újra tesztelni, gond nélkül tovább tudtak indulni Budapestre. Otthon újabb tesztet végeztek, amely ugyancsak negatív eredményt mutatott, ez pedig azért kicsit elgondolkodtatta őket. Bár az egyelőre nem világos, hogy a thai és az itthoni vizsgálat mechanizmusa között van-e bármiféle különbség, Zsolt abban teljesen biztos, hogy az ottani kórházak felkészültsége elmarad a hazaitól. Hogy a saját igazukról megbizonyosodjanak, két hét múlva egy olyan tesztre is elmennek, amely kimutatja, hogy egyáltalán átestek-e a betegségen.
Azért mertem megtenni, hogy hazajövünk, mert semmiféle dokumentumot nem kaptunk a teszteredményről vagy arról, hogy karanténkötelezettség vonatkozik ránk. A hatóságoknak jeleztem, hogy elmegyünk, át is küldtem, hogy két tesztünk is negatív lett. A gépen egyébként nagyon kevesen utaztak, 240 szabad hely volt Dubaj és Budapest között.
Zsolt szerint a történetük egyik tanulsága, hogy a privát izoláció is működőképes kinn, csak fel kell hívni a konzulátust, mert ott tényleg nagyon segítőkészek. Ennek ellenére azt tanácsolja,
aki teheti, most ne menjen Thaiföldre, az ő meglátása szerint ugyanis ott most a bevétel maximalizálása a legfontosabb, ami abban is megmutatkozik, hogy mekkora összegeket számláznak, ha valaki karanténkórházba vagy hotelkaranténba kerül.
Egy ötcsillagos szálloda árának dupláját is elkérik egy olyan szobáért, amelynek a legjobb esetben is két-háromezer forint lenne éjszakánként az ára, így lesz harmincezer helyett végül akár egymillió forint a tíznapos karantén – akár kétes teszteredmény esetén is.
(Borítókép: Olvasónk)"
Hungary,2022-01-11,Index.hu,https://index.hu/gazdasag/2022/01/11/tovabb-nohetnek-az-alberletarak-iden/,Rekordév jöhet a fővárosi albérletpiacon,"Az elemzők szerint idén az eddiginél is nagyobb iramban drágulhat majd a budapesti albérletpiac. Amennyiben tovább normalizálódik a fővárosi turizmus és újra beindul az Airbnb-lakások kiadása, a budapesti bérleti díjak az év második felére elérhetik a 170 ezer forintot is havonta.
Folytatódik az áremelkedés a budapesti albérletpiacon, előrejelzések szerint a bérleti díjak az év második felére akár a válság előtti szintet is elérhetik. Bár 2020-ban látványosan bezuhant az ingatlanpiac, a tavaly márciusi mélypont után az árak emelkedni kezdtek, decemberben már átlagosan 157 ezer forintot kértek egy budapesti albérletért. Ez a trend várhatóan 2022-ben is folytatódik – tudtuk meg a Rentingo.com keddi elemzéséből. 
Amennyiben nyáron tovább normalizálódik a fővárosi turizmus, és újra beindul az Airbnb-piac, a budapesti bérleti díjak az év második felére elérhetik a válság előtti szintet, ami átlagosan csaknem 170 ezer forintot jelent. Sőt az elemzők szerint az idei akár rekordév is lehet az albérletpiacon. 
Míg 2021-ben az újraindult gazdaság, az erősödő fizetőképes kereslet és az ingatlanárak emelkedése okozta az albérletárak növekedését, addig idén ehhez hozzáadódik a jegybanki alapkamat emelkedése is, ami befolyásolja a bérbeadók hozamelvárását. 
(Borítókép: Papajcsik Péter / Index)"
Hungary,2021-12-26,Index.hu,https://index.hu/kultur/2021/12/26/egyetlen-ejszaka-erejeig-kiadtak-a-reszkessetek-betorok-hazat/,"Így néz ki most ünnepi díszben a Reszkessetek, betörők! háza","Amerika – és talán az egész világ – kedvenc karácsonyi filmje nézők millióit szegezi a kanapéhoz az ünnepek alatt. Idén azonban négy szerencsés maga is megtapasztalhatta, hogy milyen a McCallister-házban eltölteni egy téli – álmatlan – éjszakát.
Nincs karácsony Kevin nélkül, és nincs Kevin a legendás lakás nélkül. Az 1990-es kultuszfilm, a Reszkessetek, betörők! mára igazi ünnepi klasszikussá vált, a legnagyobb rajongók pedig minden évben lerágják a körmüket a megunhatatlan film előtt ülve. 
6 
Galéria: Reszkessetek, betörők! - házFotó: Airbnb via Bestimage / Northfoto
Az Airbnb december elején igazi (elő)karácsonyi meglepetéssel kedveskedett a vérbeli rajongóknak. A vállalat bejelentette, hogy egyetlen éjszaka erejéig kiadja a filmből jól ismert házat. A cég hangulatos, csillogó fényekkel és tökéletesre nyírt fákkal várta a vendégeket a „McCallister-kastélyba”. 
Az Airbnb Instagram-posztjában a következő állt:
Ünnepeljetek McCallister módra, ti mocskok! Először szállhat meg egycsapatnyi csintalan ember abban az időtlen házban, ahol a Reszkessetek, betörők! története kezdődött (anélkül, hogy megzavarnának a bosszantó betolakodók).
        View this post on Instagram            A post shared by Airbnb (@airbnb) 
A Chicago környékén található otthon bejárására december 7-ig lehetett jelentkezni mindössze 25 dollárért. A négy szerencsés kiválasztott december 12-én léphetett be a mesevilágba. A vendégeket Devin Ratray színész fogadta, aki Kevin McCallister bátyját, Buzzt alakította. (A színészt néhány napja letartóztatták, mert a hírek szerint fojtogatta a barátnőjét, bár a december 12-i buli estéjén erre még nem derült fény...)
Habár idősebbek és bölcsebbek vagyunk, sosem lehetünk elég öregek az ünnepi huncutságokhoz
– állt a felhívásban.
A karácsonyi otthon bejárása mellett a látogatók csapdákat állíthattak, csakúgy, mint a filmbeli Kevin, bár a hatalmas épületben tartózkodóknak nem kellett aggódniuk a hívatlan vendégek miatt. A négy filmturistát Kevin bátyja Chicago legjobb pizzájával és egy igazi tarantulával várta, a lakástúra és az este pedig a múlt hónapban bemutatott, Home Sweet Home Alone című film vetítésével zárult. 
Mivel a karácsony nemcsak a szeretet, de az adakozás időszaka is, az Airbnb egyszeri adománnyal támogatta a chicagói La Rabida Gyermekkórházat.
(Borítókép: A Reszkessetek, betörők! háza. Fotó: Airbnb via Bestimage / Northfoto)"
Hungary,2021-12-26,Index.hu,https://index.hu/gazdasag/2021/12/26/2021-junius-kamatemelesi-ciklus-epitoanyagarak-tartasdij-muanyag-ronaldo/,"Tíz éve nem látott eszközhöz nyúlt az MNB, elszálltak az építőanyagárak","Tíz év után emelt ismét kamatot a jegybank, a nyár közepére elszálltak az épitőanyagárak, betiltották az egyszer használatos műanyagokat, hozzányúltak a tartásdíjakhoz is. De szintén júniusban babrált a kólás üvegekkel egy budapesti Eb-meccs előtt Cristiano Ronaldo. Az Index sorozatában havi bontásban mutatjuk be, mi történt a gazdaságban 2021-ben. Nézzük, mi történt júniusban!
Elszálltak az építőanyagárak
Brutálisan nőttek az építőipari árak júniusban: a fa- és a vasanyagoknál duplázódtak az év elejéhez képest, és nem lehetett látni még a végét sem. Ezt az eredményezte, hogy egy globális alapanyaghiány miatt leálltak a gyárak, azonban a felpörgő uniós építőipar miatt a kereslet tovább nőtt. Ilyen rövid idő alatt ilyen mértékű áremelkedések a rendszerváltás óta nem voltak, a drágulás egy közepes méretű családi ház építésénél akár súlyos milliókat is jelenthet. Bár a betonacél kilója az előző évi 150-160 forinthoz képest 300 forintra ugrott, látszólag ez sem állította meg az építőipart: elfogadta a piac a drágulást. Szeptemberben a kínálat utolérte a keresletet, és ezzel elkezdtek újra csökkenni az árak, a korábbi szintet azonban nem tudni, hogy elérheti-e újra valaha.
Az alapanyagárakkal együtt nőtt a munkaerő ára is: Tarsoly József, a Wienerberger Magyarország Zrt. vezérigazgatója az Indexnek adott interjúban azt mondta, hogy idén már nettó hatszázezer forint alatt sem találunk olyan kőművest, aki elmenne dolgozni.
Tíz éve nem volt ilyen: alapkamatot emelt az MNB
Az MNB júniusban kamatemelési ciklust jelentett be. Közel tíz éve nem volt példa jegybanki alapkamat-emelésre Magyarországon. A kamatok nyár óta folyamatosan emelkednek: az újabb, decemberi emeléssel már 2,4 százaléknál jár az alapkamat mértéke, míg az irányadóvá vált kamatráta, az egyhetes betét a csütörtöki tender óta már 3,8 százalékon áll.
Drágultak az étel-házhozszállítások
A kormány júniusban bejelentette, hogy megszűnik az elvitelre vagy házhoz szállításra kért ételek kedvezményes áfakulcsa. Az állam még előző év novemberben csökkentette az áfát 27 százalékról 5 százalékra azon éttermek és vendéglátóhelyek számára, amelyeknek be kellett zárniuk, ezzel igyekezve ellensúlyozni a szektort érő károkat. Bár a rendeletmódosítás hatálybalépésénél az ételrendelési portálok nem éreztek hirtelen különbséget az árak között, a szakértők meg voltak győződve róla, hogy a munkaerőhiány miatti pluszköltségek és az emelkedő áfa biztosan áremelkedéssel jár majd hosszabb távon. Akkor úgy gondolták, hogy mindez azt eredményezheti, hogy a fogyasztók kevesebbet vásárolnak a drágulás hatására, ami a későbbiekben újra csökkentheti a vendéglátóhelyek bevételeit.
A nemzetközi rendelések is drágultak idén nyáron, július 1-től ugyanis megszűnt az Európai Unión kívülről rendelt, 22 eurónál kisebb értékű termékek áfamentessége. Az új szabály úgy szól, hogy a vevő helye szerinti tagállamban kell megfizetni az ott érvényes áfamértéket, tehát a mi esetünkben a 27 százalékos magyar áfát kell megfizetni a rendelt termékekre. Amennyiben az e-kereskedelmi platformok a vásárlás pillanatában nem szedik be az áfát a vásárlótól, abban az esetben azt a Magyar Posta új díjrendszer alapján fogja megtenni: tízeurós termékérték alatt online fizetésnél 399 forint, 10–22 euró között 499 forint lesz a vám elé állítás díja. Ugyanakkor ha kézbesítéskor fizet a vevő, a díj 799, illetve 899 forintra emelkedik.
Újabban minden gyerek megkapja a tartásdíjat
Az Országgyűlés június elején döntött arról, hogy 2022-ben megemelik a megelőlegezett tartásdíj felső határát, megszűnik az eddigi szociális korlát, és a végrehajtási idő hat hónapról háromra csökken. Ez a már évtizedek óta tartó tartásdíjprobléma végét jelentheti: mostantól biztosan kárpótolja az állam azokat az egyszülős családokat, amelyek idáig nem kaptak anyagi támogatást a külön élő szülőtől. Novák Katalin családügyi miniszter korábban bemutatta azokat az alternatív támogatásokat is, amiket egyszülős családok kézhez vehetnek: családi adókedvezmény, magasabb családi pótlék, előny bölcsődei felvételnél, autóvásárlási támogatás, csok és otthonteremtési támogatás.
Magyarországon minden ötödik gyermek egyedülálló családban nevelkedik, és körülbelül 25 százalékuk nem kap rendszeres anyagi támogatást a külön élő szülőtől. Már az is gondot jelent, hogy a tartásdíj hiánya miatt sok gyermek nem élhet át olyan élményeket, mint az utazás vagy a táborozás, azonban gyakran sokkal súlyosabb élethelyzetek is kialakulnak. Sokszor odáig fajul a helyzet, hogy nem tudni, van-e a gyereknek cipője, vagy éppen eszik-e valamit aznap.
Betiltották az egyszer használatos műanyagokat
Egy sor egyszer használatos áru, valamint egyes egyéb műanyag termékek forgalomba hozatalának tiltását rendelte el a kormány június elején. A tiltás nem terjed ki a csecsemők és kisgyermekek számára készült, valamint a speciális gyógyászati célra szánt árucikkekre. „A tilalomra számított az ágazat, váratlanul senkit sem ér, de azt még nem látni, mennyi idő, amíg végleg kikopnak a meglévő készletek ezekből az eszközökből” – mondta az Index érdeklődésére Kovács László, a Magyar Vendéglátók Ipartestületének elnöke.
Cristiano Ronaldo kólás üvegekkel babrált, de az árfolyamhoz nem sok köze volt
Bejárta a világsajtót a hír, hogy Cristiano Ronaldo akciója jelentősen csökkentette a Coca-Cola árfolyamát. A portugál labdarúgó a magyar válogatott elleni Európa-bajnoki mérkőzés előtti sajtótájékoztatón félretette az Eb hivatalos szponzorának üdítőjét, és a víz fontosságára hívta fel a figyelmet. Azonban úgy fest, ennek nem volt köze a cég árfolyamának csökkenéséhez. Mindazonáltal a múltban több olyan eset is előfordult már a sportban, hogy egy akciót reakció követett a tőzsdén.
Ezek is júniusban történtek:
Eltűnt a fővárosi Airbnb-lakások fele a piacról
Matolcsy György nem akar eurót, mert mindenki rosszul járt
Meghaladta a 600 ezret a panelek átlagos négyzetméterára
Vizsgáztak a vakcinák, itt az Index nagy antitestmérése
Elfogadták a jövő évi költségvetést a Parlamentben
Öt érv amellett, miért lesz tartós az infláció
(Borítókép: MTI / EPA / EFE / Ballesteros)"
Hungary,2021-11-20,Index.hu,https://index.hu/kultur/2021/11/20/marko-es-barna-sikideg-evadzaro-neurozis/,Márkó és Barna Síkideg évadzáró neurózis,"Utolsó részéhez érkezett a Márkó és Barna Síkideg podcast harmadik évada. A srácok eddig összesen harminc epizódot gyártottak, ebben a jubileumi adásban ezúttal kettesben beszélgettek, és búcsúztak a harmadik évadtól. Szó volt zeneiízlés-lopásról, születésnapi etikettről és a szemeteszsákok kálváriájáról is.
Márkó attól fél, az évadszünet után lehet, hogy a börtönből kell majd kihozni, mivel ha nem tudja majd kiadni magából a feszkót, akkor lehet, hogy az utca népén fogja kitölteni idegességét. Barna viszont azt mondta, legalább már nem kell többet úgy tenniük, mintha viccesnek tartanák egymást.
Márkó azon húzta fel magát a héten, hogy egy vadidegen srác odament hozzá az utcán, és megkérdezte, milyen zenét szeret… A zene pedig személyes dolog, nem adjuk csak úgy oda, főleg ha valakinek olyan kifinomult ízlése van, mint Márkónak. Barna szerint a zenelopás klasszikus példája, amikor ő rakja a zenét egy kocsiban, egy haverja pedig sunyiban elkezdi shazamozni a dalt.
„Elmondom szívesen, mi a címe” – mondja ilyenkor, persze nem szívesen mondja el.
Barna ezen a héten egy barátján idegesítette fel magát, aki kikötötte, nem árulhatja el a párjának, hogy születésnapja lesz. Azt mondta, egy időben ő maga is betegesen kezelte a születésnapját. Volt, hogy direkt elrejtette Facebookról, hogy csak azért se tudják a barátai, és csak az „igaz barátai” köszönthessék fel. Az említett haverja viszont túlzásba vitte. Az illető ugyanis egy közös csetcsoportban jelentette be a haveroknak, hogy mikor és hol ünnepli a születésnapját, egyedül a barátnőjét nem tette bele. A srácoknak pedig egyenesen megtiltotta, hogy emlékeztessék őt a neves napra. Barna ezen teljesen kikészült, hiszen ezzel az illető leckézteti a kedvesét, teszteli, hogy na vajon emlékszik-e a dátumra...
Márkó szerint a Facebookos felköszöntések a legrosszabbak, amikre az ember úgy érzi, muszáj egyenként válaszolnia.
Viszont ha egy barátjának Facebookon látta a születésnapját, direkt SMS-t ír neki, nehogy kiderüljön, honnan informálódott.
Márkóban a szemeteszsákok pumpálták fel az ideget a héten. Na meg azok az emberek, akik vastag műanyag zsákba teszik a papírszemetet, majd a szelektív papírgyűjtőbe. Külön bugyor van az ilyeneknek az alvilágban. Aztán van az, aki nem nyomja bele a kukába eléggé a zsákot, így a csomag és a kuka alja közé szorult levegő miatt semmi más nem fér bele.
Azt sem érti Márkó, hogy ezeknek a zsákoknak miért folyik ki mindig az alján valamilyen fura, bűzös lé.
Ha pedig lakóközösségről beszélgetünk, Barnát ezen a héten a szomszédban hangoskodó turisták készítették ki. Szomszédjában ugyanis egy Airbnb található, amit a hétre három nagyhangú, spanyol ajkú lány vett ki. Barnának pedig rámentek az estéi, hogy az ágyában idegeskedett, és azon morfondírozott, vajon átmenjen-e szólni a hölgyeknek.
Végül persze nem bírta tovább, és muszáj volt panaszkodnia. Konfrontálódott, megkérte a lányokat, hogy halkabban, akik annyit mondtak, „sí, perdón”, majd ugyanazon a hangerőn folytatták a bulizást.
Ebben az adásban visszatértek a híres Facebook-posztok és -segítségkérések, de a srácok olvastak fel hallgatói leveleket is. A Márkó és Barna Síkideg harmadik évada ezzel véget ért, a srácokat azonban a szünet alatt is elérhetitek Instagramon. Márkót a @markolinczenyi fiókon, Barnát pedig vagy a @sikidegvagyok vagy a @turaibarna oldalon. Ne feledjétek, az eddigi évadokat megtaláljátok a podcastcsatornákon, a második és a harmadik évadot pedig ezek mellett YouTube-on is. Viszont lágytojás!"
Hungary,2021-10-31,Index.hu,https://index.hu/gazdasag/2021/10/31/hiaba-stagnalnak-az-alberletarak-a-diakok-inkabb-ingaznak-ingatlan-lakas-egyetem-airbnb/,"Hiába stagnálnak az albérletárak, a diákok inkább ingáznak","Bár az albérletpiacon ősztől szinte mindenki a diákok és a külföldiek érkezésétől várta a fellendülést, a változás elmaradt. Egy új elemzés szerint az árakban sem lesz már nagyobb mozgás, természetesen továbbra is Budapest a legdrágább.
A tavalyihoz képest ősszel csupán 2-3 százalékos áremelkedést tapasztaltak az albérletpiacon Budapest belvárosában, miközben 2019-ről 2020-ra 30–50 százalékos volt a visszaesés – derül ki a Duna House felméréséből.
A hosszú távra kiadott ingatlanoknál volt kisebb mértékű a csökkenés, a nagy vesztesek pedig az Airbnb-lakások tulajdonosai voltak, akik elvesztették bevételi forrásaikat, ezért inkább eladták befektetésüket, vagy tartós kiadásra váltottak.
A budapesti belvárosi albérletpiac két legfontosabb célcsoportja a külföldi turisták és a diákok voltak, 
a két csoport a bérlők körülbelül 80 százalékát tette ki az elmúlt években.
Mára azonban jórészt szinte teljesen eltűntek, noha még így is tíz százalékkal többen vannak, mint tavaly ugyanebben az időszakban.
Az albérletpiac újbóli fellendülését így az egyetemi ponthatárok kihirdetésétől várták a bérbeadók, de a nagy roham elmaradt. Bár idén közel 76 ezren jutottak be a felsőoktatási intézményekbe, az albérletekért nem folyt harc, mivel a diákok jó része inkább ingázik.
Mennyibe kerül egy albérlet?
Az elemzés szerint a városok és kerületek között is jelentős lehet az árkülönbség. A főváros a legdrágább az átlagos havi 150-165 ezer forintos bérleti díjakkal.
Az egyetemistáknak megfelelő belvárosi stúdiólakások – minőség függvényében – azonban már havi 80–110 ezer forintért is kivehetők, az egy hálószobás ingatlanok kezdő bérleti ára pedig 110–140 ezer forint között mozog, és mintegy 30 ezer forinttal nő szobánként nagyobb lakás esetén.
Ezzel szemben a hallgatók által kedvelt nagyvárosokban 100–135 ezer forint között vannak a költségek havonta.
(Borítókép: Bodnár Patrícia / Index)"
Hungary,2021-10-14,Index.hu,https://index.hu/belfold/2021/10/14/mar-a-kozeposztalyt-is-elerte-a-budapesti-lakhatasi-krizis/,Már a középosztályt is elérte a budapesti lakhatási válság,"Régiós összehasonlításban is kiemelkedően kedvezőtlen Budapesten a kiskeresetűek és a pályakezdő fiatalok számára a fővárosi lakáspiac. A négyzetméterárakkal együtt emelkedő lakásbérleti díjak folyamatosan csökkentik a fizetőképes bérlők számát, az állami és önkormányzati támogatás pedig érdemben nem képes szűkíteni a kereslet-kínálati ollót.
A szociális szakma képviselői tényként kezelik, hogy Budapesten széles körű lakhatási válság van, az azonban az elmúlt évek ingatlanpiaci változásainak fejleménye, hogy a krízis már a középosztályhoz tartozó fiatalok sokaságát is elérte. A strukturális problémák okairól Misetics Bálint, a főpolgármester lakás- és szociálpolitikai főtanácsadója beszélt a Szociális Lakásügynökség cselekvési tervének bemutató rendezvényén, még a múlt héten.
Bérlői oldalról a legnagyobb probléma a lakásárak szélsőséges arányú emelkedése. Míg a régió országainak nagyvárosaiban egy évtized alatt 0 és 30 százalék között növekedtek az ingatlanárak, addig Budapesten 130 százalékkal. Ezt azt is jelenti, hogy 
míg 2011-ben egy átlagos családnak 4-5 év alatt megkereshető jövedelemre volt szüksége, hogy lakást vásárolhasson magának (vagy a gyereknek), addig 2019-ben ez a család már 9 évnyi jövedelméből vásárolhatta meg ugyanazt az átlagos fővárosi lakást.
„A magánpiaci bérlakásszektor esetében maga a lakástörvény is problémás, mert a hatályos szabályozási keretek között sem a bérlő, sem a bérbeadó nem érezheti magát igazán biztonságban. A jogszabályi környezet mellett pedig évtizedek óta jelen van a bérbeadói oldalon az a diszkrimináció, mely döntően a többgyermekes családokat és a cigány származású magyarokat sújtja. Esetükben a piac kockázati »felárral« terheli az amúgy is magas bérleti díjat.
A lakásárak emelkedése nemcsak a potenciális lakásvásárlók helyzetét nehezítette meg az utóbbi időben, hanem a bérlőkét is,
mivel a növekvő négyzetméterárakat nagy pontossággal követte a lakbérek emelkedése, mely így messze meghaladta a jövedelmek emelkedését”
– hívta fel a figyelmet Misetics Bálint.
Hogy milyen széles körű a lakhatási probléma? Ennek illusztrálására érdemes összehasonlítani az átlagos budapesti lakbérárak alakulását egyes bérminimummértékekkel, például a nettó közfoglalkoztatási minimálbérrel (56 500 forint), a nettó minimálbérrel (111 ezer forint) vagy a garantált bérminimummal (145 ezer forint). Ebből látszik, hogy azok az alacsony keresetű emberek, akik – ha nem rendelkeznek önálló lakástulajdonnal vagy egyéb családi támogatással – nem képesek saját lakhatásukat önerőből biztosítani a fővárosban.
Bár a Központi Statisztikai Hivatal (KSH) 2015 óta nem publikál létminimum-számítási adatokat, a Policy Agenda számításai hozzáférhetőek. A legfrissebb adat szerint (ez 2019-es!) a létminimum egy fogyasztási egységre számított átlagos értéke havonta 101 398 forint volt. Ha ehhez hozzáadjuk az átlagos budapesti lakbért (150 ezer forint), és ezt hasonlítjuk össze a fővárosi diplomás pályakezdők nettó bérével (229 ezer forint), akkor teljesen világossá válik, hogy már a középosztály fiataljait is utolérte a lakhatási szegénység.
Így támogat az állam
A kormány lakáspolitikája a köztulajdonú vagy szociális bérlakások megépítésével szemben a lakástulajdon-szerzést, ezen belül is elsősorban a lakásépítést támogatja. Az erre szánt források jelentős részben azonban nem a támogatni kívánt családokat segítik. A csökkentett, 5 százalékos áfakörben lévő támogatás például csak kisebb részben jutott otthonteremtő családokhoz, az MNB adatai szerint a támogatási források nagyjából 60 százalékát különböző ingatlanpiaci szereplők fölözték le. A támogatások ráadásul a lakásárak szélsőséges mértékű emelkedéséhez is hozzájárultak, tehát a támogatás jelentős részét elviszik a magasabb lakásárak.
Ennél is nagyobb probléma azonban, hogy a kormányzat lakáspolitikája nem általában a lakástulajdon-szerzést vagy a gyermekes családok lakástulajdon-szerzését támogatja, hanem elsősorban a magasabb jövedelmű, vagyonosabb családok lakáshoz jutását
– magyarázza Misetics Bálint. 
Azok a megtakarítással nem rendelkező, illetve nem hitelképes családok, akik csak kevésbé vagy egyáltalán nem tudnak hozzáférni ezekhez a támogatásokhoz, kétszeresen is rosszul járnak: úgy szembesülnek a támogatások miatt megemelkedett lakásárakkal, hogy nem tudnak pluszforráshoz jutni. 
A politikus azt is problémának tartja, hogy a kormány az önkormányzatok számára nem biztosít forrást
a meglévő állomány karbantartásához,
felújításához és korszerűsítéséhez, valamint
az önkormányzati bérlakásokban élők lakbértámogatásához.
Ez az egyik oka az önkormányzati bérlakásszektor lassú, de biztos leépülésének. Ráadásul a kormányzati elvonások, melyeket a koronavírus-válságra hivatkozva vezettek be, azoknak a városi önkormányzatoknak a költségvetési mozgásterét is jelentősen szűkítették, amelyek esetleg hajlandóak lettek volna saját forrásból többet áldozni a megfizethető lakhatás ügyére. 
Mit adtak nekünk az önkormányzatok?
Az alacsony jövedelmű, illetve fiatal pályakezdő budapestiek a saját lakás vásárlása helyett leginkább az önkormányzati bérlakásoktól várhatják lakhatásuk időleges rendeződését. De vajon vannak-e ilyenek? E szektor kedvezőtlen tendenciáit sajnos jól érzékelteti a tény, hogy míg 1990-ben a teljes budapesti lakásállomány fele az önkormányzatok kezében volt, addig ez az arány 2019-re 4 százalékra csökkent, s ez a csökkenő tendencia a mai napig tart.
A helyi rászoruló lakosság lakhatásának biztosítását az általunk megkérdezett összes önkormányzati vezető kulcskérdésnek tartotta, azonban ahány kerület, annyi probléma jelzi a mozgásterük szűkösségét. Erzsébetvárosban például majdnem 2500 önkormányzati tulajdonú lakás van, ennek azonban 15 százaléka használhatatlan állapotú. A VII. kerület a lepusztult ingatlanok egy részének eladási árából akarta a többi lakás felújításának fedezetét előteremteni, csakhogy a Momentum tulajdonvesztésre hivatkozva elutasította az értékesítést. A koalíciós partnerek most egyeztetnek, hiszen abban egyetértés van, hogy a lakhatási probléma óriási a kerületben. 
Niedermüller Péter 2020. január 17-énFotó: Balogh Zoltán / MTI
Niedermüller Péter támogatja a Fővárosi Önkormányzat és a civilek által kidolgozott Szociális Lakásügynökség koncepcióját. 
Fontos feladatot vállalnak fel, hiszen a jelenlegi piaci árak csak a jól keresők számára megfizethetők
– mondta az Indexnek a polgármester.
Erzsébetváros a tervezett lakásfelújítások mellett a nehéz sorsú emberek segítésével foglalkozó civil szervezeteknek is juttatna önkormányzati lakást a kötelező felújítás mellett. Az így rendbe hozott ingatlanokat a civilek rászorulóknak adnák használatba. Már megkötött együttműködési megállapodásuk van az Oltalom Karitatív Egyesülettel, ugyanilyen megállapodás készül az Utcáról Lakásba Egyesülettel és a Menhely Alapítvánnyal is.
A XII. kerületben igen alacsony, csak 800 körüli a bérlakások száma, évente átlagosan 10 lakás ürül ki különböző okok miatt, ezért az utóbbi időben a határozatlan idejű bérleti szerződéseket határozott idejű, 5 éves szerződésekre cserélik. Az igény mértékét jelzi, hogy ezekre 100-150 jelentkező van. A pályázóknál szociális szempontokat vesznek figyelembe.
A főváros Szociális Lakásügynökségének programjára utalva Pokorni Zoltán polgármester azt mondja: köszönjük, de a lakások elosztásában nem kell nagy segítség.
Azt is hozzáteszi, hogy a szociális rászorultságnak van egy olyan foka, ahol az önkormányzat már nem remélheti a szociális alapú lakbér megfizetését sem. Előnyt jelent azonban, ha a jelentkező köztisztviselő.
A XII. kerület épp a közelmúltban újított fel egy egész bérházat a kormány 2 milliárdos, vissza nem térítendő támogatásából. Ide a kerületben köztisztviselőként vagy közalkalmazottként munkát vállaló, 40 évnél fiatalabbak költözhetnek, jellemzően bölcsődei, óvodai dolgozók. A lebontásra szánt Böszörményi út 22. és a Beethoven utca 7.-nél lévő önkormányzati épületek helyén épülnek ugyan lakások is, ám ezek eladásából tervezi finanszírozni a városvezetés a helyükön felépítendő új, vegyes funkciójú szolgáltatóházak megvalósítását.
A XII. kerület az egyik legdrágább hely a fővárosban. Az itteni négyzetméterárak gyakorlatilag kizárják a rentábilis szociális bérlakásépítést. A városrészek eltérő adottságait említve Pokorni Zoltán a XIII. kerület példájára hívja fel a figyelmet.
A hivatkozott kerület polgármestere, Tóth József lapunknak elmondta:
Bérlakásépítési programunk 2002-ben kezdődött. Az azóta eltelt időszakban 11 épületben összesen 632 lakást adtunk át. Jelenleg is folyamatban van legújabb, 35 lakásos beruházásunk a Jász utca 72. szám alatt, mely néhány héten belül átadásra kerül.
Önként vállalt feladatként a XIII. kerületi önkormányzati bérlakásrendszer bővítésére elsősorban szociálpolitikai eszközként tekintenek. Emellett a lakhatás támogatására, társasházi kamatmentes felújítási kölcsön keretében az elmúlt 25 évben 2,75 milliárd forintnyi önkormányzati támogatást nyújtott a kerület. Ez közel 6 milliárd forint értékű felújítást generált 793 társasházban, összesen több mint 45 ezer albetétet érintve. A fiatalok lakhatását 2015–2019 között 110 lakás meghirdetésével segítették, a 35 év alattiakat célzó lakáspályázatokon 90, erre a célra kijelölt fecskelakás volt. A 2020–2024-es mostani lakáskoncepcióban a bérlakással nem rendelkezők számára pályázható lakások 10 százalékát is a 35 év alatti fiatalok kaphatják meg. Mindezek ellenére a legintenzívebb bérlakásépítési potenciállal rendelkező kerületben is hatszoros a lakások iránti többletigény.
Hasonlóan a Hegyvidékhez, a VI. kerület is szolgálati lakást biztosít a kerületért dolgozó szakembereknek a „Terézváros otthont ad!” program keretében. Soproni Tamás momentumos polgármester az Indexnek azt mondja:
Nem az amúgy is rossz szociális helyzetben lévő bérlőkre hárítjuk az ingatlanok felújítását, hanem budapesti szinten egyedi módon saját forrásból adunk át nekik otthonokat.
Ilyen módon tavaly 15, idén pedig 24 lakást tettek, illetve tesznek lakhatóvá Terézvárosban, idén 110 millió forintot különítve el ezek felújítására.
A kerületi önkormányzatok saját forrásra alapozott erőfeszítéseit nem lebecsülve azért látszik, hogy mindez csupán csepp a tengerben.
Az Airbnb-csapás
Misetics Bálint véleménye szerint az airbnb-zés (a lakások turisztikai célú hasznosítása), csökkenti a bérlakások kínálatát, a jövedelmezősége miatt pedig a megemelkedett nyereségelváráson keresztül tovább növeli a lakbéreket. (A budapesti lakbérek emelkedésének természetesen nem a lakások turisztikai célú hasznosítása az egyetlen oka, de közrejátszik a folyamatban.)
A megfizethető lakhatás és a lakások szálláshelyi üzemeltetése közötti konfliktus különösen Budapesten jelent problémát.
Egyrészt azért, mert Budapesten a népesség arányához viszonyítva a koronavírus-járvány előtt jóval több Airbnb-szálláshely működött, mint Belgrádban, Bukarestben, Pozsonyban, Varsóban, Zágrábban vagy akár Bécsben. Másrészt azért, mert a hazai adózási környezet kifejezetten ösztönzi a lakások turisztikai célú hasznosítását a hosszabb távú bérbeadással szemben. Harmadrészt azért, mert a budapesti magánbérleti szektorban a lakbérek a jövedelmek növekedését messze meghaladó, szélsőséges mértékben nőttek az elmúlt évtizedben.
Misetics Bálint 2013. április 3-ánFotó: Huszti István / Index
Misetics Bálint arra is figyelmeztet, hogy az európai nagyvárosok jelentős részével szemben Budapesten semmilyen törvényes korlátja nincs a lakbérek emelkedésének, illetve annak, hogy milyen gyakran és alkalmanként mekkora mértékben lehet emelni a lakbéreket.
Szabadulni kéne a mamahotelből 
Magyarországon 15 éve folyamatosan növekszik azoknak a 20–30 éves fiatal felnőtteknek az aránya, akik mamahotelben laknak, sőt a tendencia már a 25–34 éves korosztályra is kiterjedt. Ebben a tekintetben nálunk nemcsak például Ausztriához vagy az Európai Unió átlagához képest rosszabb a fiatal felnőttek helyzete, hanem például Csehországhoz, Észtországhoz, Lettországhoz vagy Litvániához képest is (bár a dél-európai országokban, Olaszországban, Spanyolországban vagy Portugáliában még magasabb a szüleikkel együtt lakó fiatal felnőttek aránya). 
Budapesten a helyzet logikusan még nehezebb: a fővárosban ugyan a jövedelmek, valamint a lakásárak és a lakbérek egyaránt magasabbak az országos átlagnál, azonban
a jövedelmek nem annyival magasabbak Budapesten, mint amennyivel a lakhatás költségei. A keresetek, főleg a pályakezdő keresetek és a lakhatás költségei között kialakult – pontosabban kiéleződött – feszültség a fiatal felnőttek elvándorlásában (nemzetközi migrációjában) is fontos szerepet játszik.
Az önálló lakhatás időbeli kitolódása mellett ebből a szempontból a külföldi munkavállalás is egy lehetséges alkalmazkodási stratégia. Ezzel párhuzamosan látni lehet, hogy a magánbérleti szektorban felülreprezentáltak a fiatal felnőttek, így a lakásbérlés, illetve a lakástulajdon-szerzés elhalasztása is alkalmazkodási stratégia lehet azoknak, akik, ha egy lakás törlesztőrészleteit nem is, a jelentősen megnövekedett lakbéreket még ki tudják fizetni. 
Misetics szerint azonban félrevezető volna általában a „fiatalokról” beszélni, a lakhatási problémák nem elsősorban generációs problémák (bár azok is), hanem a társadalmi egyenlőtlenségekből következnek. Nagyon más a helyzete azoknak a fiatal felnőtteknek, akik jelentős lakásvagyont örökölnek (mindenféle örökösödési adó nélkül), mint akik semmit; azoknak a fiataloknak, aki lakásvásárláskor jelentős családi támogatásra számíthatnak az önrész kifizetéséhez, mint akik ilyen segítségre nem számíthatnak; és azoknak a fiataloknak, akik rokonoktól, jelentősen a piaci ár alatt tudnak lakást bérelni. 
Úgy látja, a generációk közötti szociális támogatások egyenlőtlensége növekszik, ez pedig egyre nagyobb egyenlőtlenségekhez vezet a lakhatáshoz való hozzáférésben.
(Borítókép: Felújított szociális bérlakás Budapesten, az Alkotás utcában. Fotó: Hegyvidék Önkormányzata)"
Hungary,2021-10-11,Index.hu,https://index.hu/belfold/2021/10/11/transznemu-no-nematalakito-mutet-33-as-paragrafus-nemvaltas-nev/,"Ott vagyok szoknyában, Hello Kitty-s pólóban, fiúnévvel egy full lányosztályban","A transzneműség Magyarországon máig hatalmas tabunak számít, a mindennapokban elfogadhatatlanul nehéz helyzetben vannak, akiknek az a sorsa, a megélése, hogy nem a megfelelő testbe születtek. A jelenlegi törvényi szabályozás tiltja, hogy nemet és ezzel együtt nevet váltsanak. Anna név nélkül mesélte az Indexnek élete és megpróbáltatásai történetét, mi történik akkor, ha nő vagy, de a papírjaidon egy férfinév szerepel. Azért név nélkül, mert így is bántották már elegen, és ő nem magára, hanem a problémára szeretné felhívni a figyelmet.
Anna egy feltűnően csinos, stílusos, szőke, kék szemű, finom jelenség. A maga húsz évével nem vágyik másra, mint a vele egykorú magyar lányok többsége: munkára, önálló egzisztenciára, egy saját kis otthonra és persze egy boldog párkapcsolatra. Plusz egy kiscicára. Ezekben ami jelenleg megakadályozza, hogy a személyi igazolványában a Neme/Sex részhez FÉRFI/M van írva, és egy férfinév szerepel benne, a lakcímkártyáján pedig a személyi szám nem kettessel kezdődik.
„Tavasszal, mikor ezerrel tombolt a második járványhullám, és minden kórházban, egészségügyi intézményben égre-földre egészségügyi dolgozókat kerestek, jelentkeztem segédápolónak az egyik fővárosi Covid-osztályra, de még oda sem vettek fel. Sutyorogtak, zavartan egymásra néztek, majd végül közölték az állásinterjú után, hogy az irataim miatt nem tudnak alkalmazni. Ez a személyidolog gyakorlatilag minden területen megnehezíti az életemet, legyen szó álláskereséséről, lakhatásról vagy egyszerű, hétköznapi ügyintézésről.
Korábban volt olyan is, hogy jelentkeztem egy belvárosi életmódközpontba, ahol a sikeres próbanap végén közöltem a szerződéskötésnél, hogy van egy kis gond a papírokkal, mire a tulajdonos úriember kijelentette, no problem. Csakhogy hamarosan kiderült, a no problem azt jelenti, hogy mindenféle perverzségeket kért volna tőlem az ágyban, köztük azt, hogy én vegyem át a férfiszerepet. Erre mondtam, hogy ne haragudj, de nem. Haza sem értem, már küldte az üzenetet, hogy »sajnálom, Anna, a holnapi munkakezdés nem lesz alkalmas«, majd kapásból letiltott.
Egy szintén belvárosi call centerben, ahová felvettek, a HR-es fiú és az üzletvezető mondták, semmi baj, csak csináljam a munkámat, a dolgot egyébként meg ne reklámozzam, ők sem fogják. A menedzserhölgy, akinek az irodájában dolgoztam, és látta a papírjaimat, ő viszont nem tudott lakatot tenni a kis szájára. Onnantól rendesen kaptam az ívet a közvetlen munkatársaktól, hogy melyik WC-t használjam, voltam-e már csajjal, és ismerem ezt vagy azt a buzit? Másnapra annyira elfajult a helyzet, hogy fel kellett állnom, amikor kitalálták, az ügyfeleknek mutatkozzak be az eredeti nevemen.
Mintha egy ügyfélszolgálatnál nem lenne teljesen mindegy, hogy nő vagy férfi veszi fel a telefont. De rengeteg történetet tudnék még mesélni kezdve azzal, hogy hány HR-irodában nevettek ki és hívnak vissza azóta is, miután azt a módszert alkalmaztam, hogy már a legelején őszintén bevallottam, mi a helyzet. Azt, hogy transznemű nő vagyok, akinek azért szólnak más névre az iratai, mert az átalakulás folyamat, de higgyék el, szorgalmas, jó munkaerő leszek. Az egyik élelmiszerüzletben, ahova jelentkeztem, az volt a szöveg, hogy nem tudnak nekem külön öltözőt biztosítani.
Hogy meg tudd élni magad
Amióta az eszemet tudom, én lány vagyok. Viszont a kelet-magyarországi kis faluban, ahonnan származom, nem tudták ezt kezelni. Emlékszem, már az óvodában is kis csajos voltam, babáztam, ahol persze voltak bunkó gyerekek, akik beszólogattak, például buzi malacnak csúfoltak, mert szerettem a kisállatokat. Az első nap az iskolában szintén egy életre beégett, mikor Katika néni, az osztályfőnököm állt mellettem, és mondta a napközis tanár néninek, hogy valami nem stimmel ezzel a gyerekkel. Ő egy korlátolt típusú nő volt, aki sosem találkozott ilyesmivel.
Anyukám mindig is teljes mértékben a lányaként kezelt. Igazi barátnő-anyuka volt, akivel együtt is mentünk bulizni, mikor tizenéves lettem. Kicsi koromtól kezdve nőiesebb voltam nála, én választottam ki neki a ruhát, csináltam a sminkjét, a fizuráját. Anyukám egészen 19 éves koromig kiállt mellettem, ha kellett, megvédett, mígnem lett egy élettársa, aki ellenem fordította. A pasas, aki szintén nem tudott velem mit kezdeni, meggyőzte, hogy szégyent hozok rá, és miattam vannak ilyen meg olyan gondjai. Így anyukámmal három éve teljesen megszakadt a kapcsolatunk.
Apu állandóan erőszakos volt velem, és sosem ismerte el az érdemeimet. Próbált folyton a falubeli parasztgyerekekhez hasonlítani, hogy miért vagyok a konyhában, miért nem vágom inkább a fát, és hajtom a lovas szekeret. Következetesen fiamnak szólított, és azon a néven hívott, ami nekem nem nevem, csak rám van kényszerítve. Azt mondta, járjak rendes fiúruhában, mert megszégyenítem, leégetem őt a falu előtt. Később, mikor már kamasz voltam, történt olyan is, hogy fogta, kidobta az utcára, vagy egyszerűen elégette a ruháimat és a sminkcuccaimat.
Az iskolában is folyamatosan bántottak a gyerekek, felpofoztak a WC-ben, vagy kizavartak az öltözőből. A helyzet különösen azután vált tarthatatlanná, hogy kilencévesen elkezdtem női ruhában járni, ami miatt rendszeresen hazaküldtek. Tízéves koromban végül kidobtak az iskolából, és magántanuló lettem. A nagy fordulat akkor történt, amikor 12-13 éves lehettem, és megláttam a tévében Novák Angélát, aki beszélt a transzneműségéről és az átalakulásáról.
Akkor tudtam meg, hogy egyáltalán van neve a jelenségnek, a tudatnak, az állapotnak, amiben a kezdetektől létezem.
Egészen addig azt hittem, nincs más választásom, mint várni a csodára, arra, hogy egyszer csak újjászületek nőként, már a megfelelő testben. Viszont amikor megtudtam, hogy ezt meg lehet oldani, anyukámmal hamarosan felkerestük a legközelebbi nagyvárosi gyerekpszichiátriát, ahol nem igazán tudtak mit mondani, értették is, meg nem is. Így jobb híján leginkább csak azt javasolták, hogy várjak 18 éves koromig, és utána vegyem fel a kapcsolatot a Semmelweis Egyetem pszichiátriájával, ahol remélhetőleg majd tudnak segíteni.
Közben teltek-múltak az évek, magántanulóként befejeztem az általános iskolát, és beiratkoztam a helyi könnyűipari szakiskolába fodrásztanulónak, ahol elég furcsán vette ki magát, hogy ott vagyok farmerszoknyában, Hello Kitty-s pólóban, hosszú szőke hajjal és fiúnévvel egy full lányosztályban. Ezerrel ment a bulizás, a smink, a köröm, műszempilla és persze a pasizás, amiből én sem akartam kimaradni. Főleg, hogy a suli tele volt helyes pincér és villanyszerelő szakos fiúkkal.
Nekem is lett fiúm, aki eleinte nem tudta, majd amikor kiderült, elkezdett bosszút állva lejáratni.
Utána már nem úgy álltak hozzám az iskolában. Például nem járhattam, amiben akartam, csak bő fekete farmerben és pólóban mehettem gyakorlatra. Fél évig bírtam, otthagytam az iskolát, úgyhogy ugrott az az évem. Utána császkáltam, nem találtam a helyem, össze voltam törve, majd 16 éves koromban beiratkoztam dekorkozmetikus szakra, de ott sem bizonyultak nyitottnak, elfogadónak. Aztán egy idősebb barátnőm, aki egy szórakozóhelyen táncikált, engem is bevitt az éjszakai életbe. Elkezdtem én is dolgozni abban a bárban, ahonnan már jött a pénz, és alakultak kapcsolatok.
És akkor sugar baby lettem, egy olyan úriemberé, akinek az édesapja egy maffiózószerű, mondjuk úgy, befolyásos személy a környéken. Tőle kaptam egy nagyobb összeget, hogy legyen végre egy szakma a kezemben, így iratkoztam be egy sminkes szakiskolába, amit el is végeztem. Mikor betöltöttem a tizennyolcat, felkerestem azokat a szakorvosokat, akiknek van jogosítványuk arra, hogy transzneműségről adjanak szakvéleményt, arról, hogy nemváltásra van szükséged ahhoz, hogy meg tudd élni magad. Az urológus köztük azt igazolja le, hogy a nemi szerved ép és átalakítható.
Ahogy közel 200 ezer forint kifizetése után kezemben volt az összes szakvélemény, ezeket becsatolva egyből be is adtam a kérvényt az Emmihez, hogy nemváltást kérek, amiről elvileg hat héten belül határozatot kellett volna hozniuk, hogy elfogadták vagy nem. Ha zöld utat kapsz, mert nemet válthatsz, elmész az anyakönyvvezetőhöz, aki átírja a nemedet és a nevedet, és akkor okés vagy, élsz boldogan. Velem ehhez képest az történt, hogy hiába telefonálgattam, nem haladt az ügy, máig nem értem, hogy mit ültek annyit a kérvényen, amit kötelességük lett volna elfogadni.
Közben ettől a bizonyos úriembertől, akinek a sugar babyje voltam, kaptam egy nagyobb összeget, hogy el tudjak menni ahhoz a jó nevű, tudomásom szerint egyetlen olyan magyar urológusspecialistához, aki végez nemátalakító műtéteket. Ő hosszas elbeszélgetés és kivizsgálás után 2020. március 18-ra tűzte ki a beavatkozás időpontját, mert tartott annyira csajnak, hogy ezt megcsinálja nekem. Majd mindenki emlékszik, március 15-én, az első hullámban Orbán Viktor bejelentette, hogy a koronavírus miatt hétfőtől minden lezár, így ugrott a műtétem.
A műtéttől azt várom, hogy testileg okés legyek, ami azt jelenti, hogy a lábam közt végre az lesz, aminek lennie kell. Ilyenkor nagy vonalakban az történik, hogy lerövidítik a húgycsövet, eltávolítják a nem kívánt részeket, és egy esztétikai megoldással a megmaradt bőrből kialakítanak egy puncit, amivel tudsz pisilni és szexuális életet élni. De ez engem különösebben nem is érdekel.
Az viszont annál inkább, hogy 2020 májusában megszavazták azt a bizonyos 33-as paragrafust, amelyik megváltoztathatatlanná teszi a születéskori nemet az anyakönyvedben.
Vagyis nem elég, hogy a műtét elmaradt, a kormány még törvényt is hozott arról, hogy nekünk, transzneműeknek Magyarországon tilos hivatalosan nemet és ezzel összefüggésben nevet váltani. És ezzel el is lehetetlenítették az életünket. Amikor a kormányhivatal erre hivatkozva visszadobta a kérvényemet, azonnal pert indítottam, mert aki a törvény előtt adta be, annak kötelesek lennének megadni. A bíróság hiába nekem adott igazat, az anyakönyvvezető erre úgy reagált, hogy ő nem tudja, milyen papírokat kellene elfogadnia, és visszaküldte a bíróságra, ahol azóta is ülnek az ügyemen.
Közben februárban felköltöztem Budapestre, ahol ismerősök révén találtam munkát egy apartmanos cégnél, de közben takarítottam magánlakásoknál is. Majd a Covid miatt tavaly február 15-én kiadták az összes Airbnb-lakást, ahol én is dolgoztam, és hirtelen ott álltam munka nélkül. Vissza kellett könyörögnöm magam vidékre apámhoz, mert anyámhoz nem mehettem. Apámmal viszont egy hétig bírtuk elviselni egymást, ezért kikerültem az utcára. Jelenleg egy munkásszállószerű helyen lakom a fővárosban, és most amiből élek, az leginkább a szerencse. Takarítok, ahol tudok.
Boldogan, nőként, egy normális életet
A nőkkel azonnal megtalálom a hangot. Persze köztük is van, aki kigúnyol, hogy minek akarok én nő lenni, a mi sorsunk sokkal nehezebb. Nemegyszer lenéznek, gyengének tartanak, könnyebben bántanak. Igen, nőnek lenni nehezebb, de mit tegyek, ha nő vagyok? Ráadásul olyan, akitől általában tartanak a férfiak, mert tükröt tartok eléjük. Közel kerülni hozzám többnyire azt jelenti számukra, hogy biztosak lehetnek-e magukban, a férfiasságukban, a szexuális identitásukban. A férfi, aki megtudja ezt rólam, és beszól, kinevet, neki nem velem van gondja, hanem saját magával.
Hogy bírtam ezt a sok bántást, ami a felnőttkorig és máig elkísért? Nagyon nehezen. Volt idő, amikor csak a nyugtatók tartottak egyben. Sokan máig nem tudják, hogy a transzneműség nem választás kérdése, ezért a legrosszabb mindig is az volt, hogy nem értenek meg, nem fogadnak el, nem létezhetek nőként egy közösségben. Gyakorlatilag azért szorulok minden értelemben a társadalom perifériájára, mert nekem ezt dobta a gép, a genetika, amiről nem tehetek. Őrjítő most ez a bizonytalanság, hogy egyik nap még dolgozhatok, másnap ki tudja, mi lesz.
A legnagyobb törés mégis, hogy anyukám magamra hagyott. Persze őt is megértem, hogy egy alkoholista, agresszív férj után, aki nem törődött vele, aki mellett nem érezhette magát nőnek, most elsősorban az új párjának akar megfelelni, aki elidegenítette tőlem. Ezt az egészet csak úgy tudtam végigcsinálni, hogy a remény mindig is ott volt bennem, hogy egyszer eljutok a műtétre, átírják az irataimat, találok munkát, legyen az egy recepción, pultozás, takarítás, irodai adminisztráció, bármi, mellettem is lesz végre egy férfi, és élhetek én is boldogan, nőként egy normális életet.”
(Borítókép: Eilmess Evelin / Index)"
Hungary,2021-09-15,Index.hu,https://index.hu/kultur/2021/09/15/kitarta-nekunk-olet-az-arisztokrata-dama/,Kitárta nekünk ölét az arisztokrata dáma,"Milánó Olaszország második legnagyobb, de gazdaságilag mindenképpen a legjelentősebb városa. És a divatvilág – elnézést, Párizs... – fővárosa. Négy és fél nap alig több, mint egy hosszú pillanat, Lombardia fővárosának titkait ennyi idő alatt lehetetlen megismerni, ám az Index riporterei szakavatott útikalauzt kaptak, Claudio segítségével jártuk be a várost.
Claudio  mondja:
Rómában születtem, tőrőlmetszett romano voltam, de már harmincöt éve Milánóban élek, milanesének vallom magam. Róma rád zuhan, brutálisan maga alá temet, szinte megfojt, olyan, mint egy közönséges céda, aki ha kell, ha nem, a tied akar lenni. Nem menekülhetsz előle, így vagy úgy maga alá gyűr. Milánó finom, rejtélyes, cizellált nagyúri dáma, kinek szándékát csak hosszú évek alatt tudod kiismerni. Milánó meghódítása időigényes vállalkozás. A dáma arcát, bájait nem könnyű kiismerni, meg kell dolgoznod azért, hogy az arcát eltakaró finom csipkét fellebbentsd. De ha fellebbentetted, és elnyerted a hölgy kegyeit, örökre magához láncol. 
Claudio nem az a tipikus Airbnb-házigazda. Számára szenvedély, nem pedig – kizárólag – pénzkereseti lehetőség a szobakiadás. Ha csak a pénzért csinálná, nem jelenne meg fél órával a beköltözésünket követően (Via Leone Pancaldo 8, VII. emelet) szobánk ajtajánál – diszkréten kopogtatva –, és nem javasolná, hogy induljunk el a vezetésével városnéző sétára.
Miért is ne?
Ám alighogy kikanyarodunk a Viale Regina Giovannára, rámutat a Panarello cukrászda portáljára.
Ide most bemegyünk.
Nem kérdezi, hogy be akarunk-e menni, hanem kijelenti. És nemcsak bemegyünk, hanem megisszuk az eszpresszót, eszünk cannoncinót, ezt a mandulakrémmel töltött, porcukorral behintett miniatűr ágyúcsőre (cannoncino ágyúcskát jelent) utaló csodát. Claudio kontójára.
– Na, milyen volt? – kérdi, ám mielőtt válaszolhatnánk (hiszen nyilvánvalóan ízlett), befordulunk a sarkon, és elindulunk a Corso Buenos Airesen, majd áthaladva a Porta Venezia kapuja alatt máris megérkezünk a Piazza Cavourra, az egységes Olaszország atyjaként is emlegetett Camillo Bensóról, azaz Cavour grófjáról elnevezett térre.
Fotó: Gáll Anna / Index
Ami a Quadrilatero della Moda, a Divatnégyszög egyik csúcsa. Apropó, szeptember 21. és 27. között lesz a Milan Fashion Week, az a hét nap, amely megrengeti a divat világát. Claudio talán ezért is figyelmeztet:
Egyvalamire vigyázzatok: csak kívülről nézegessétek a kirakatokat, a Hugo Bosst, a Calvin Kleint, a Versacét, az Armanit, a Jimmy Choo cipőket, a Balenciagát, a Stella McCartney-t, a Guccit, a Burberryt, a Zengát, be ne menjetek, mert elájultok az áraktól.
Megfogadjuk, ezért nem ájulunk el, csak a szívünk facsarodik el. Nem is annyira az enyém, mint Anna lányomé. A Quadrilatero della Moda egy lépéssel Párizs, a Champs-Élysées előtt halad, annál nincsen frissebb divat, mint amit itt látunk a Piazza Cavour és a Piazza della Scala közötti néhány hektáros területen. Azért egy újabb kávéra és fagylaltra betérünk egy kívülről méregdrágának tűnő presszóba, de a fekete itt is másfél euróba kerül, a fagylaltnak pedig két és fél euró a gombóca, és az a gombóc akkora, mint egy kisebbfajta görögdinnye.
Aztán mire észbe kapnánk, máris ott állunk a világhírű Scala előtt, amely feleakkora, mint a mi Operánk az Andrássy úton. Claudio mondja is a lényeget:
A Scalának nem a külseje a fontos, hanem ami belül van. Kívülről fel sem tűnne, hogy a világ legmenőbb operaháza. Éveken keresztül bérletem volt a Scalába…
Khm… Nekem meg a BKV járataira, amíg el nem értem azt a kort, amikor már nem kell jegyet váltanom.
A Piazza della Scala közepén Leonardo de Vinci szobra magasodik. A zseniális polihisztor (festő? feltaláló? anatómus?) tizenhét évig élt Milánóban, harmincéves korától negyvenhét éves koráig, és talán leghíresebb alkotása, Az utolsó vacsora (La ultima cena) is Milánóhoz köti, hiszen Ludovico Sforza herceg megbízásából festette Krisztust és az apostolokat a Santa Maria delle Grazie kolostor falára.
Claudiónak persze Leonardóról is van sztorija. Nem  is titkolt felháborodással a  hangjában mondja, hogy 
amikor Emmanuel Macron francia elnök itt járt Milánóban, volt képe kijelenteni, hogy Leonardo munkássága a francia kultúra szerves része, sőt Leonardo tulajdonképpen francia. Elkezdte mondani, hogy a művész 1517-ben I. Ferenc király meghívására Franciaországba költözött. Ami sajnos igaz, amint az is, hogy kapott a királytól egy nyolcszobás kastélyt és fejedelmi életjáradékot, amit azonban csak két évig élvezhetett, mert 1519-ben meghalt. De ettől még nem lett francia.
Mire ezt végigmondja, máris benn vagyunk a Galleria Vittorio Emanuele II-ben, a földkerekség leghíresebb, legmenőbb passzázsában, amely összeköti a Piazza della Scalát a Piazza del Duomóval. A galéria Milánó egyik jelképe – van még néhány, például a Madonnina, aztán Az utolsó vacsora, de lehetne a San Siro is, ízléstől függően –, az egységes Itália első királyáról kapta a nevét, Giuseppe Mengoni tervezte 1861-ben, 1877-re készült el, és valóban lenyűgöző. Az árak (Prada, Guess, Borsalino kalapszalon stb.) úgyszintén.
Fotó: Gáll Anna / Index
– Na, most bemegyünk a Camparinóba! – jelenti ki Claudio ellentmondást nem tűrő hangon, így hát bemegyünk a Camparinóba. Ahol főleg Camparit lehet kapni (minő meglepetés), de kávét is, és felhörpintjük a nap harmadik feketéjét. A klasszikus art nouveau stílusú bárt az Andrássy úton is el tudnám képzelni.
A Madonnina árnyékában
Aztán eláll a szavunk, földbe gyökerezik a lábunk, kis híján elalélunk az ámulattól. Tudniillik kilépünk a Piazza del Duomóra, és ránk zuhan a világ legszebb épületének látványa. Tudom, a szépség szubjektív kategória, különben is,  de gustibus non est disputandum, mégis, nálam a dóm veri a Notre Dame-ot, a Sagrada Familiát, és még a Szent Péter-bazilikát is. Pedig utóbbit maga Michelangelo tervezte.
Mintha brüsszeli csipkéből készült volna a monumentális épület, amelynek tetején ott aranylik a Madonnina, amelynek nevét nekünk, futballőrülteknek az AC Milan és az Internazionale városi rangadója, a Derby della Madonnina őrzi.
Na, gyerünk, már nincs idő felmenni a toronyba, későre jár, inkább bemegyünk a Rinascente áruházba, és a tetőteraszon iszunk egy üdítőt!
– adja parancsba Claudio, és nincs mit tenni, már vonulunk is felfelé a mozgólépcsőn.  A tetőterasz egy szinten van a  dóm  felső részével, ha kinyújtom a karom, az a benyomásom, hogy meg is érinthetném valamelyik márványcsipkét. (A márványra később még visszatérünk.) Persze ez nem igaz, köztünk van a tizenöt méter széles utca, meg a nyolcvanméteres mélység. De akkor is lélegzetelállító a látvány.
Bevágok egy raviolit, Anna egy pizza margheritát – az ára közlésétől kegyeleti okokból eltekintek –, aztán irány a földszint, majd a Castello Sforzesco, a Sforzák kastélya vagy inkább erődítménye.
Fotó: Gáll Anna / Index
Ez már hamisítatlan reneszánsz, semmi márványcsipke, semmi légies könnyedség, inkább robusztus erő. És barnás színű téglák. Francesco Sforza építtette, Milánó hercege, Ludovico apja. Az egyik helyiségben ott látható a Pietà. De nem ám a mindenki által ismert, a 24 éves Michelangelo által megfaragott, a Szent Péter-bazilika egyik mellékhajójában található, hanem a Rondanini Pietà, az agg Michelangelo műve. A művész 1552-től 1564-ig, gyakorlatilag a halála napjáig dolgozott rajta, így nem kevesebb mint 65 év van a két Pietà, a két mestermű között. Nekem az utóbbi tetszik jobban, az első túl tökéletes. A Rondanini durvább, keserűbb, már-már absztraktnak mondható, és hatásosabb. Egy 89 éves, már mindent látott és megtapasztalt aggastyán életbölcsessége sugárzik belőle.
Két nappal később visszamegyünk Claudióval a Dómhoz, találkozónk van Carolina Lucacciónival, a Veneranda Fabbrica del Duomo di Milano, a Milánói Dóm Tiszteletre Méltó Karbantartó Gyára egyik vezető tisztségviselőjével.
Ahol véget ér a Vatikán hatalma
Igen, van ilyen is. Érdekes módon magát a dómot 1396-ban kezdték el építeni, a Fabbricát pedig már kilenc évvel korábban megalapította Gian Galeazzo Visconti, a város Signoréja. Akkor még a candogliai (Piemonte) márványbánya karbantartása volt a gyár feladata, aztán ahogy az onnan kitermelt – és csillogóra polírozott –  mészkőből felépült a Dóm, immár azt kellett folyamatosan restaurálni, mind a mai napig. Carolina mondja is, hogy 
a Dóm sohasem készül el, mire végzünk a restaurálással, kezdhetjük elölről az egészet. Mindenki azt hiszi, hogy carrarai márványból építették, de nem, nekünk, mármint a dómnak van egy saját márványbányája Candogliában, onnan hozzuk a mészkövet, nem Toszkánából. Nekünk mindenünk saját, mindenünk különleges, mindenünk egyedi. Még a hitünk is.
Fotó: Gáll Anna / Index
Amikor ideér a monológban, látja, hogy eltátom a számat.
Igen, Milánóra nincs hatással Róma, a Vatikán. A mi katolicizmusunk különleges. Szent Ambrus püspöktől eredeztetjük, ő – azaz Sant’ Ambrogio – vezette be az úgynevezett  ambrozián liturgikus énekeket  a Krisztus utáni negyedik században, amelyeket Milánó és Lugano környékén ma is őriznek és használnak. A mi dómunk is független, anyagilag mindenképpen. Saját bevételeink vannak, az utolsó békeévben, 2019-ben, mielőtt beütött a Covid–19, 52 millió eurós bevételünk volt csak a belépőjegyekből. A jegyek darabja 13 euró, és négymillió látogatónk volt, tessék szorozni. De ez mind el is megy a folyamatos restaurálásra.
Este, amikor visszaérünk a Via Pancaldóba, azért utánanézek Carolina szavainak. Nos, tényleg a valót mondta. A milánói ambroziánus rítus valóban Ambrus püspökhöz kötődik. Bizonyos dolgokban eltér a római rítustól, például az advent tours-i Szent Márton-napja, november 11. utáni első vasárnap, a nagyböjt a hamvazószerda utáni vasárnap kezdődik, kereszteléskor a keresztelendő fejét víz alá merítik. A Szent Család ünnepét pedig a vízkereszt utáni harmadik vasárnapon tartják.
Torino, lepel nélkül
Piemonte és Lombardia – Itália két izmos tartománya  – határos egymással, a két regionális fővárost, Milánót és Torinót mindössze 141 kilométer választja el egymástól. Vonattal szűk két óra. A szerelvény az 1931-ben, Mussolini „fénykorában” – ha volt ilyen – épült Stazione Centraléból indul. A monumentális épületre azt mondanám, szocreál stílusú, de vannak benne neoklasszicista és art deco elemek is.
De most nem is az építészeti stílus a lényeg, hanem az, hogy amikor csütörtök reggel kisétálunk a pályaudvarra, hogy megvegyük a jegyeinket a torinói gyorsra, kétszáz méter hosszan kígyózó sor fogad. No, nem a jegypénztárnál, hanem egy vöröskeresztes sátornál.
Merthogy Covid-teszt várja az érdeklődőket, méghozzá ingyenes, és özönlik a nép.
Nem csoda, Olaszországot elég keményen sújtja a járvány, ottjártunkkor a napi új megbetegedések átlaga ötezer körül mozgott a hatvanmilliós országban, az éttermekbe, kocsmákba, múzeumokba csak arcmaszkban lehetett bemenni, a buszra, villamosra, vonatra, repülőre is csak maszkban lehetett felszállni. Házigazdánk, Claudio csak úgy engedett be a lakásába, ha előtte a bejáratnál lefertőtlenítettük a cipőnk talpát, és a kezünket is megmostuk az átható illatú folyadékkal. 
Fotó: Gáll Anna / Index
A pályaudvar hatalmas kivetítőjén a TIM, a Telecom Italia Mobile telefonszolgáltató reklámja pereg végtelenített videón, a szpot két főhőse Lino Banfi, az egyik legnépszerűbb olasz színész és Roberto Mancini, a friss Európa-bajnok labdarúgó-válogatott szövetségi kapitánya. Elfacsarodik a szívem: mikor jut odáig a magyar futball, hogy valamelyik szereplőjével el lehessen adni bármilyen topterméket? 
De már ki is gördül a szerelvény a Centraléról, száguldunk a 2006-os téli olimpia városa felé.  A tizenöt éve Torinóban töltött két hét sportújságírói pályafutásom egyik legszebb két hete volt. No, nem a magyar sikerek miatt – olyanok nem voltak –, hanem azért, mert Torino csodálatos város. Pedig nem is tipikusan olasz, dacára annak, hogy a Risorgimento, az olasz egység kivívása innen, a Szárd-Piemonti Királyság fővárosából indult ki a XIX. század közepén. Ha egymás mellé teszünk egy nápolyit, egy milánóit és egy torinóit, meg nem mondanánk, hogy ugyanannak a nemzetnek a polgárai. Pláne, ha meg is szólalnak. Nem véletlenül hangzott el százötven éve Massimo D'Azeglio, az író, majd miniszterelnök szájából: 
Most , hogy  megteremtettük Olaszországot, meg kell teremtenünk az olaszokat is.
Torino piemonti nyelven Turin. És ez a nyelv nem csupán fikció, hanem élő idióma, egyfajta átmenet az olasz és a francia között. 
Fotó: Gáll Anna / Index
Torinóba a Grande Torino miatt utaztam el. 1949. május 4-én csapódott a Superga bazilika oldalfalának a Lisszabonból hazatérő olasz bajnokcsapatot szállító repülőgép, fedélzetén többek között két magyarral, az edző (direttore tecnico) Egri Erbstein Ernővel és a játékos Schubert Gyulával. Találkozni akartam Egri Erbstein 95 éves lányával, telefonbeszélgetéseimnek köszönhetően régi ismerősömmel, Susanna Egrivel.
És meg akartam nézni az emlékművet a Superga hegy tetején. Mindkét vágyam teljesült. A bazilikában, a savoyai királyok nyughelyén végighallgattam egy idős művészettörténész lenyűgöző kalauzolását – már amennyit megértettem belőle, mert az úr hangsúlyozta, hogy ő csak két nyelvet beszél, az olaszt és a piemontit –, majd elzarándokoltam a Grande Torino-emlékhelyhez. 
A Superga tetejére az 1884-ben épített fogaskerekű visz fel, fillérekért. Érdemes megvenni a négyeurós jegyet, egyrészt, mert gyalog lehetetlen feljutni, másrészt élményszámba megy a húszperces vonatút. 
Odalent, a városban a Mole a főlátványosság, teljes nevén a  Mole Antonelliana. Nevét a tervezőjéről, Alessandro Antonelliről kapta, a tornya a város jelképe. Nem túl régi, alig másfélszáz éves, a földszintjét a mozimúzeum tölti ki. Egykor itt, Torinóban élt száműzetésben Kossuth Lajos is, hangját máig őrzi egy gramofonfelvétel, amit itt, Torinóban rögzített Felner Károly és Barna Tivadar 1890-ben.
Na és itt kanyarog Észak-Olaszország legnagyobb folyója, a Pó. A Dunához képest kis patakocska, de a városban felduzzasztották, és sokan eveznek rajta. A vize hínáros és meglehetősen meleg, szeptember elején körülbelül 22 fokos lehetett. 
Elkerültük egymást George Clooney-val
Óriási hiba lett volna kihagynunk a Comói-tavat. Mindössze ötven kilométerre van Milánótól északra, és nem véletlenül van a partján Madonnától George Clooney-ig megannyi celebritásnak villája. Nem is hagytuk ki, szombaton húsz euróért vettünk két vonatjegyet, és eldöcögtünk Comóba, a tó déli csücskén épült nyolcvanezres városba. Ha már a dialektusoknál tartunk: Como neve lombard nyelven Comm...
Fotó: Gáll Anna / Index
Fogaskerekű itt is van, amire szintén érdemes jegyet venni, mert fentről, a Brunate-hegy tetejéről sokkolóan szép a kilátás az ypszilon alakú tóra.
Maga a tó olyan káprázatos, hogy az már-már giccses.
A sétahajóra több százan álltak sorba, el is ment a kedvünk a tolongástól, inkább beültünk egy tóparti cukrászdába. A koromfekete pincér barátságosan elbeszélgetett velünk, még munkát is ajánlott, no, nem nekem, hanem a kisebbik lányomnak, aki odahaza ugyancsak a vendéglátásban dolgozik.
Simán kapna itt munkát. Nézzen csak rám. Maga szerint kinek jobbak az esélyei, egy fekete férfinak vagy egy 21 éves, csinos szőke lánynak? 
Nem vitatkoztam a  sráccal...  Aztán eldöntöttem, hogy hajókirándulás nélkül innen nem megyünk haza, még egyszer lementünk a kikötőbe, egy hajó éppen indulóban volt, megkérdeztem a kapitányt, elvinne-e kettőnket, és 15 euróért ki is hajóztunk az egyórás körútra. Kikötöttünk négy-öt városkában – Tornóban, Cernobbióban, Rovennában, Blevióban, Moltrasióban –, élveztük a panorámát, én speciel azt kívántam, bárcsak meg tudnám állítani az időt.
Nem sikerült. Letelt az egy óra, George Clooney-val nem találkoztunk, kikötöttünk Comóban, éppen elkaptuk a Garibaldi állomás felé tartó vonatot, ötven perccel később már Milánóban voltunk.  Ha nem pörgettem volna vissza a telefonomon a mesés kirándulás képeit, akár azt is hihettem volna, csak álom volt az egész. 
(Borítókép: Gáll Anna / Index)"
Hungary,2021-09-13,Index.hu,https://index.hu/gazdasag/2021/09/13/mszesz-szallodaszovetseg-airbnb-szallashely-kiadas-korlatozas/,Megregulázná az Airbnb-t a szállodaszövetség,"A közösségi szálláshely-szolgáltatás kerületi vagy fővárosi önkormányzati szabályozását sürgeti a Magyar Szállodák és Éttermek Szövetsége (MSZÉSZ). A hasznosítható napok számának korlátozását szeretnék elérni, amellett, hogy szerintük magánszemélyeknél három lakásban kellene maximálni a kiadható lakások számát.
Az MSZÉSZ hangsúlyozza: a rendelet tavalyi módosítása önkormányzati szinten lehetővé tette a kiadható napok számának korlátozását, de szerintük nem ez az egyetlen út az egyensúlyi helyzet megteremtésére. A szövetség a rendeletmódosítás után munkacsoportot hozott létre a megoldások kidolgozására.
A nagyközönség által csak Airbnb-ként ismert szálláshelytípusra szükség van Budapesten, főleg a nyári, hátizsákos turistákkal teli időszakban. Viszont az országimázs, az egyenlő versenyféltételek, a helyi lakosok védelme érdekében fontos az önkormányzatok felelősségteljes döntése, a megfelelő szabályozási környezet kialakítása 
– érvelt a munkacsoport vezetője. Kollin Gergely szeretné elérni, hogy dolgozzanak ki informatikai megoldást a turisztikai ügynökséggel, ami lehetővé teszi, hogy kizárólag érvényes NTAK-regisztrációs számmal lehessen az online közvetítő platformokra bejelentkezni, valamint egy regisztrációs számmal csak egy ingatlant lehessen hirdetni, vagyis zárják ki a rendszerből a több lakás egy néven történő értékesítését.
Az online közvetítő általi idegenforgalmi adó (ifa) beszedésre és befizetésre van példa más európai városokban, ezzel idehaza is láthatóvá válna az összes szereplő, és az adóelkerülés, működési engedély nélküli üzemeltetés ellehetetlenülne – fejtették ki. Szükségesnek tartják a több lakás kiadására vagy üzemeltetésre szakosodott gazdasági szervezetek fokozottabb, célzott ellenőrzését is (jegyző, NAV, MTÜ, fogyasztóvédelem), és korlátoznák az egy épületen belül kiadható lakások számát.
Ugyanígy egy területen, városrészen belül is korlátozni szeretnék a kiadható lakások számát, hasonlóan az V. és VI. kerületi szabályozáshoz. Úgy vélik, hogy tiltani kellene a túl rövid idejű lakáskiadást is. Példaként említik, hogy New Yorkban 30 napnál nem lehet rövidebb időre kiadni lakást.
  A járvány miatt ugyanakkor moratóriumot javasolnak 1–3 évre az új működési engedélyek kiadására, aminek a feltételeit ugyanakkor szigorítani javasolják: ahhoz határozott idejű társasházi hozzájáruló nyilatkozatot írnának elő, amit annak lejárta után meg kéne újítani. Előírnák az engedélyhez a 24 órás elérhetőséget és a parkolóhely-megváltást is."
Hungary,2021-09-08,Index.hu,https://index.hu/kultur/2021/09/08/ezen-a-heten-jon-el-a-jovo/,Budapestre ezen a héten megérkezik a jövő,"A Brain Bar jövőfesztivál idén újra offline, új helyszínen, Budapesten a Millenáris Parkban kínál kétnapos programot. A fesztiválon olyan kérdésekre is választ kaphatunk, hogy
mi köze a bitcoinnak a szólásszabadsághoz,
hogyan győzhet az igazság az álhírek felett,
mik a rejtett összefüggések napjaink nemzetközi eseményei mögött,
kell-e tudni angolul, ha beszéljük a magyar nyelvet?
Mindennap, ébredésünk első pillanatától kezdve döntéseket hozunk. Benyomjuk a szundit, vagy keljünk fel azonnal? Milyen ruhát vegyünk fel? Melyik cipő passzol leginkább a választott szetthez és az aktuális időjáráshoz? Bicikli, tömegközlekedés vagy autó? Hallgassunk-e zenét útközben? Lejátszási lista, rádió vagy podcast? Úgy igyuk a kávét, ahogy szoktuk, vagy próbáljuk ki azt a receptet, ami a napokban elárasztotta a netet, és rakjunk bele kókuszzsírt, szerecsendiót vagy citromlevet?
Steve Jobsnak száz ugyanolyan fekete garbója volt, amit mindig farmerrel és New Balance sportcipővel kombinált. Mark Zuckerberg előszeretettel választ szürke felsőt, Barack Obama elnöksége alatt pedig szinte csak kék és fekete öltönyt viselt. Hogy miért? Mert már a gondolat is felszabadító, hogy a reggeli öltözködéssel járó stresszt meg lehet spórolni.
Olyan világban élünk, ahol minden pillanatban csak növekszik a ránk ruházott döntési felelősségek száma, ami megspékelve a hihetetlen információs áradattal, képes lebénítani az embereket. Hiszen minél több lehetőség közül választhatunk, annál inkább meg kell fontolni döntéseinket, illetve ha sikerül is valamiben dűlőre jutni, akkor is ott lesz a gondolat, hogy vajon jól választottunk?
Paleo étkezés, ketogén diéta, glutén- és laktózmentes hozzávalók, vegán étrend vagy csirke, rizs, brokkoli?
Nem csak rengeteg opció van, mindenről töménytelen mennyiségű cikket lehet olvasni, és a képet az is bonyolítja, hogy míg az egyik oldal esküszik valamire, a másik azonnal cáfolja azt. Ebben az információáradatban nehéz kiszűrni első körben azt, ami tényleg fontos számunkra, második körben pedig azt, ami hiteles.
Idén szeptemberben újra itt a rendezvény, ami kicsit megkönnyíti az utunkat a jövő felé:
Indul a 2021-es Brain Bar jövőfesztivál
Az idei fesztiválon a változatos helyekről és területekről érkező előadók között találunk izraeli exkatonát, blockchainszakértőt és még adattudós cirkuszi artistát is.
A fesztivált tavaly a járványhelyzethez alkalmazkodva online rendezték meg, idén viszont újra személyes részvétellel, persze a járványügyi intézkedéseket betartva, de akkor is élőben lehet okulni. A jövőn való elmélkedés helyszíne a fővárosi Millenáris lesz: a szervezők szerint a felújított park tökéletesen tükrözi azt, amit ők is képviselnek, hiszen egymás mellett, harmóniában fér el a régi és az új, a jól bevált és az innovatív megoldások.
A Brain Bar egy intellektuális vidámpark. Azoknak szól, akik kíváncsiak a világra, és készek rá, hogy a megszerzett új tudást a jövőjük tudatos alakítására használják. Idén is olyan emberekkel, témákkal és történetekkel jövünk, amelyek életre szóló inspirációt adnak
– mondta Böszörményi-Nagy Gergely, a Brain Bar alapítója, akivel az Index is beszélgetett, többek között arról, hogy valóban érdekli-e az embereket a jövő.
De vegyük nagyító alá az idei programot!
Berecz András mesemondó saját útja is mesébe illő, hiszen rakodó segédmunkásból lett ismert mesemondó, továbbá a magyar népköltészet elismert alakja. Az idei Brain Barra nemcsak a szervezők meghívását, hanem egyenesen kihívását is elfogadta, ugyanis a közönség segítségével egy soha korábban nem hallott mesét rögtönöz majd a jövőről.
Elképesztő újdonságokkal szolgál majd univerzumunkról Milánkovich Dorottya fizikus és űrkutató. Fiatal kora ellenére a hazai és külföldi „űrtársadalom” oszlopos tagja, aki részt vett már az ENSZ Világűrbizottsági Ülésén is, illetve a Magyar Asztronautika Társaság elnökségében is helyet kapott. Milánkovich Dorottya munkaeszközeit sem hagyja otthon: a Brain Bar látogatói részletes betekintést nyerhetnek egy űrkutató mindennapjaiba. 
Alex Rawlings pedig szinte a Föld bármely pontján képes megértetni magát. Tizenöt nyelvet sajátított el önszorgalomból, és ezzel már 2012-ben elnyerte Anglia legtöbb nyelven beszélő diákjának címét. Hitvallása, hogy mindenhol az anyanyelv által képes az ember a legjobban érvényesülni, erről is beszél majd az idei Brain Baron.
Tizenhárom éve már, hogy megjelent a piacon az Airbnb, kiteljesedését a pandémia jelentősen érintette, csakúgy, mint a turizmus egészét. Keith Darling, a vállalat kockázatelemzőjének feladata az, hogy egy olyan iparágat tegyen ellenállóvá, amelyben rohamos tempóban gyűlnek a változók. Előadásában megosztja, mit mutatnak a számok, és mit vizionál a jövőre.
Miért éli újra virágkorát az analóg?
A XXI. század technológiájának csúcskütyüi között miért van még létjogosultsága a noteszeknek és a polaroid fényképezőgépeknek?
David Sax, Az analóg bosszúja című nemzetközi bestseller írója már régen megfogalmazta ezeket a kérdéseket. Előadásában választ kaphatunk arra, vajon miért fontosak a kézzelfogható tárgyak. Könnyen lehet ugyanis, hogy nem a nosztalgia biztonságos ölelése vagy a divat alakulása áll a folyamatok hátterében.
Miért kezd el egy környezetvédelmi aktivista filozófiai mélységű témákat boncolgatni?
Vajon létezik helyes válasz a „mi az élet értelme” kérdésre?
Michael Schellenberger egy napja biztosan több mint 24 órából áll, hiszen klímavédő tevékenységei mellett egy izgalmas kutatásba is belevágott. Olyan lételméleti kérdésekkel áll a Brain Bar hallgatósága elé megszokott szókimondó és energikus stílusában, amiket sokszor önmagunknak sem merünk feltenni.
         View this post on Instagram            A post shared by Brain Bar (@brainbar) 
A Brain Bar idén is azzal tér vissza, hogy segítsen eligazodni a korunkat jellemző információs káoszban, megválaszolva az emberiség jövőjét érintő legfontosabb kérdéseket. A fesztiválra még elérhetőek az utolsó jegyek a Brain Bar weboldalán, további információk és részletek a fesztivál Facebook-eseményében.
(Borítókép: A Brain Bar jövőfesztivált hirdető molinó a Budapesti Corvinus Egyetemen 2019. május 30-án. Fotó: Balogh Zoltán / MTI)"
Hungary,2021-09-06,Index.hu,https://index.hu/gazdasag/2021/09/06/airbnb-magyar-turisztikai-ugynokseg-budapesti-programok/,A magyarországi Airbnb-lakáskiadók 3 millió dollárt zsebeltek be a nyáron,"Az Airbnb és a Magyar Turisztikai Ügynökség (MTÜ) együttműködést kötött a járvány utáni turizmus helyreállításáért, növelésért Budapesten és környékén. Egyedi Airbnb-élményprogramokon keresztül szeretnék, hogy a turisták ismét felfedezzék Budapestet.
A vendégek olyan programok közül választhatnak, mint a vegán ételtúra, az utcai művészet túra és az egyedülálló budapesti háztetői élmény, írta a távirati iroda.
Ez az első ilyen jellegű együttműködés az Airbnb és egy közép- és kelet-európai desztinációs marketing szervezet között. Az Airbnb már több mint ötszáz helyi önkormányzattal és szervezettel működik együtt a világ minden táján a turizmus támogatása, az adók begyűjtése és befizetése érdekében. 
Az Airbnb és az MTÜ több erőforrást bocsátott a magyarországi házigazdák rendelkezésére, hogy segítsen a regisztrációs szabályoknak megfelelni. Az Airbnb adatai szerint a magyarországi lakáskiadók összességében több mint 3 millió dollárt kerestek idén május-augusztusban."
Hungary,2021-08-24,Index.hu,https://index.hu/kulfold/2021/08/24/afgan-menekultek-airbnb-ingyenes-szallas/,Húszezer afgán menekültnek nyújt szállást az Airbnb,"Bár az Airbnb Afganisztán-szerte kínál kiadó lakásokat és nyaralókat az oda látogatni kívánóknak, ezúttal az onnan menekülőknek ajánlottak fel ingyenes szálláslehetőséget világszerte. 
Az oldalukon szereplő felhívás szerint 20 ezer embernek támogatják, hogy fedél kerüljön a feje fölé azokban az országokban, ahol menekültkérelmet adtak be, és az ENSZ Menekültügyi Főbiztossága elismeri jogosultságukat a nemzetközi védelemre. 
A szálláshelyre az airbnb.org honlapján lehet jelentkezni, amely a profitorientált szervezet afféle jótékonysági testvéroldala. Ezen keresztül  bárki fogadhat válsághelyzetben lévő embereket, feltéve, hogy egész lakása kiadható. Lakásokon belüli egy-egy szobára a koronavírus-járvány miatt nem vonatkozik az ajánlat.
The displacement and resettlement of Afghan refugees in the US and elsewhere is one of the biggest humanitarian crises of our time. We feel a responsibility to step up.— Brian Chesky (@bchesky) August 24, 2021 
A cég vezérigazgatója közösségi oldalán fejezte ki reményét, hogy akciójuk más üzleti vezetőket is hasonló lépésekre fog ösztönözni.  
Az afgán menekültválság napjaink egyik legnagyobb humanitárius válsága. Felelősségünknek érezzük, hogy cselekedjünk
– fogalmazott Brian Chesky.  A számlát az Airbnb állja, de természetesen nem működne mindez a házigazdák segítsége nélkül – tette hozzá tweetjében.
Az elmúlt napokban elkeseredett emberek tízezrei kísérelték meg elhagyni Afganisztánt, miután a fővárost, Kabult is bevették a tálibok. A magyar kormány is mentőakciót indított, a Wizz Air egyik repülőgépével eddig 173 embert hoztak Magyarországra."
Hungary,2021-08-24,Index.hu,https://index.hu/kulfold/2021/08/24/joe-biden-jake-sullivan-egyesult-allamok-afganisztan/,"Tovább tart az evakuálás Afganisztánból, hadbíróság elé állítanák Bident","Joe Biden nem tervez felelősségre vonásokat az Afganisztáni fiaskó miatt, de az evakuáció tovább fog tartani a tervezettnél. A tálibok ezért szankciókat helyeztek kilátásba, a brit parancsnok szerint az amerikai elnököt hadbíróság elé kéne állítani.
Az amerikai elnök sajtóértesülések szerint kedden bejelenti, hogy az evakuáció a korábban tervezett augusztus 23-i dátumánál tovább fog tartani a művelet, írja a Deutsche Welle. 
Fotó: Anadolu Agency / Getty Images Hungary
A tálibok szóvivője, Suhail Saheen elmondta, hogy nem értenek egyet a tervvel, és „következményei lesznek a megszállás meghosszabbításának”. Gúnyolódásként a legendás, a második világháborúban Iwo Jima megszállását ünneplő fotójáról is készítettek egy replikát, amin az ő zászlóállításuk látható. 
No Enemy has EVER done this to America, befouled Iwo Jima’s eternal sacrifice, whilst wearing our equipment. Until Biden. He has betrayed all Americans, alive and dead. pic.twitter.com/3WlZpLuy6v— Sebastian Gorka DrG (@SebGorka) August 21, 2021 
Az Egyesült Királyság afganisztáni erőinek volt parancsnoka szerint Joe Bident hadbíróság elé kéne állítani
Richard Kemp tábornok, az Egyesült Királyság afganisztáni kontingensének volt parancsnoka azt nyilatkozta, hogy az amerikai elnököt hadbíróság elé kéne állítani, mert az amerikai hadsereg főparancsnokaként
elárulta az Egyesült Államok és az Egyesült Nemzetek fegyveres erőit,
írta meg a Fox News.
Kemp elmondta, hogy emiatt
az egész világ mérhetetlenül veszélyesebb hellyé vált.
Titkos találkozó zajlott a CIA igazgatója a tálibok vezetője között
William J. Burns a CIA igazgatójaFotó: Pool / Getty Images Hungary
William J. Burns, a CIA igazgatója hétfőn Kabulban titkos találkozón vett részt a tálibok de facto vezetőjével, Abdul Gháni Bharadarral, írja a Washington Post. Ez volt a legmagasabb szintű személyes találkozó a tálibok és a Biden-adminisztráció képviselői között, amióta az iszlamisták elfoglalták az afgán fővárost. 
Joe Biden nem tervez felelősségre vonásokat az afganisztáni fiaskó miatt
Joe Biden amerikai elnök nemzetbiztonsági tanácsadója hétfőn sajtóértekezleten azt mondta, hogy eddig nem hallott semmi olyasmit, miszerint az elnök menesztéseket tervezne a kialakult afganisztáni helyzet miatt, írta meg az MTI.
Jake Sullivan sajtótájékoztatóján a Fehér Házban 2021. augusztus 23-ánFotó: Drew Angerer / Getty Images Hungary
A tanácsadó, Jake Sullivan a Fehér Házban arra az újságírói kérdésre válaszolt, hogy Biden tervez-e fegyelmi lépéseket amerikai tisztségviselőkkel szemben azután, hogy Afganisztánban a tálibok meglepetésre villámgyorsan megszállták szinte az egész országot.
Biden többször is védelmébe vette döntését az amerikai csapatok afganisztáni kivonásáról, hozzátéve, hogy vállalja érte a felelősséget. A kivonás nyomán lendültek a tálibok támadásba, és gyorsaságuk meglepte Washingtont is.
Az ausztrál kormányfő szerint bármelyik légi menekítés Afganisztánból az utolsó lehet
Ausztrália miniszterelnöke kedden arra figyelmeztetett, hogy a kabuli repülőtérnél a helyzet megjósolhatatlan maradt, és bármelyik légi menekítés az utolsó lehet Afganisztánból, írja az MTI.
Scott Morrison ausztrál miniszterelnökFotó: Rohan Thomson / Getty Images Hungary
Scott Morrison a Nine Network tévében beszélt azt követően, hogy Ausztráliának eddigi legnagyobb menekítő műveleteként sikerült 650 embert elvinnie kedd reggelre Afganisztánból, a kabuli repülőtérről.
Ez volt a legnagyszerűbb éjszakánk
– mondta.
A műveletben Ausztráliának négy, Új-Zélandnak pedig egy katonai repülőgépe vett részt. A két ország eddig összesen 1700 főt menekített ki Afganisztánból, köztük félszáz afgán atlétát.
Az ENSZ hiteles jelentéseket kapott a tálibok által elkövetett súlyos jogsértésekről 
Michelle Bachelet, az ENSZ emberi jogi főbiztosa kedden Genfben közölte, hiteles jelentéseket kapott az Afganisztánban a hatalmat átvevő tálibok által elkövetett súlyos jogsértésekről, köztük a civilek gyorsított kivégzéseiről, a nőkkel szembeni korlátozásokról és az uralmuk elleni tiltakozásokról, írta meg az MTI.
Michelle BacheletFotó: Bloomberg / Getty Images Hungary
A főbiztos sürgette az ENSZ Emberi Jogi Tanácsát, amelyet Pakisztán és az Iszlám Együttműködési Szervezet (OIC) kérésére rendkívüli ülésre hívtak össze, hogy hozzon létre mechanizmust a szélsőséges iszlamista tálibok tevékenységének szoros nyomon követésére.
Hozzátette: a tálibok nőkkel és lányokkal szembeni bánásmódja határvonal lesz megítélésükben. Akárcsak az, miképpen tartják tiszteletben a szabadsághoz, a szabad mozgáshoz, az oktatáshoz, az önkifejezéshez és a munkavállaláshoz való jogukat, a nemzetközi emberi jogi normákkal összhangban.
Az Európai Unió jelentősen növeli az afgánoknak nyújtott segélyt
Az Európai Unió a korábbi 50 millió euróról több mint 200 millió euróra (mintegy 71 milliárd forintra) emeli az afgánoknak nyújtott humanitárius segélyt, a támogatás a konfliktus sújtotta országból a szomszédos államokba menekülőket is segíti majd - jelentette be az Európai Bizottság elnöke kedden Brüsszelben.
Ursula von der LeyenFotó: Anadolu Agency / Getty Images Hungary
Ursula von der Leyen az uniós biztosok rendkívüli, az afganisztáni helyzet miatt összehívott ülését követően tartott sajtónyilatkozatában közölte, a humanitárius segítség a tagállamok eddigi támogatásán felül járul hozzá az afganisztáni emberek megsegítéséhez.
Közölte azt is, hogy a segítségnyújtás feltétele az emberi jogok és a nők jogainak tiszteletben tartása. Ez határozza meg, hogy mennyi pénz áramlik közvetlenül Afganisztánba vagy a szomszédos régiókba - mondta.
Húszezer afgán menekültnek biztosít szállást az Airbnb
Ingyen elszállásol húszezer afgán menekültet az Airbnb, szúrta ki a Telex a cég vezérigazgatójának posztját a Twitteren.
Brian Chesky, az Airbnb vezérigazgatójaFotó: Bloomberg / Getty Images Hungary
Bízom benne, hogy ez más cégeket is hasonló lépésekre inspirál. Nincs vesztegetni való időnk,
fogalmazott Brian Chesky
A vállalat jótékonysági szervezetével közösen intézi a menekültek elszállásolását. Az Airbnb.org 2012 óta 75 ezer, válsághelyzetben lévő embernek intézett ingyenes elszállásolást, írta meg a lap.
Starting today, Airbnb will begin housing 20,000 Afghan refugees globally for free.— Brian Chesky (@bchesky) August 24, 2021"
Hungary,2021-08-15,Index.hu,https://index.hu/belfold/2021/08/15/alberlet-korkep-egyetemistak-budapest-videk/,Albérletkörkép: fordulópont jöhet szeptemberben,"Két hét múlva az egyetemeken is elindul az oktatás, így a frissen felvett hallgatók a napokban sorra kötik az albérleti szerződéseket. A fiatalok még mindig legszívesebben a VII., a VIII. és IX. kerületbe költöznek, míg a vidéki városok közül Debrecen a legnépszerűbb. A jó lokáció önmagában viszont nem minden: egy ilyen meleg nyár után a klíma is kiemelten fontos szemponttá vált.
Mint arról korábban beszámoltunk, július 22-én kihirdették a szeptemberben induló felsőoktatási képzések ponthatárait. Noha több szakember is jelezte, hogy ősszel várhatóan érkezik a koronavírus negyedik hulláma, egyelőre nincs hír arról, hogy az egyetemek ismét digitális oktatást vezetnének be, így az elmúlt hetekben az egyetemre, főiskolára bejutó 76 ezer diák nagy része kezdett albérlet keresésbe országszerte.
„A tavalyi év ugyanezen szakaszában jelentősen elmaradt ez a kereslet, hiszen akkor már lehetett tudni, hogy a felsőoktatási intézmények távoktatásban kezdik meg a tanévet” – jelentette ki az Indexnek Kétszery Zsuzsanna, a Duna House ingatlankezeléssel és bérbeadással foglalkozó cége, a Home Management vezetője.
A nagy érdeklődés ellenére vannak, akik éppen a tavalyi év rossz tapasztalataiból kiindulva inkább biztosra mennek. Így tesz egyik olvasónk is, aki az egyetemi félév első pár hetében inkább bevállalja az ingázást, felkészülve arra, hogy talán ismét felfüggesztik a jelenléti oktatást.
Tavaly nyáron nagyon hamar találtam albérletet, és felköltöztem annak ellenére is, hogy tudtam, csak a gyakorlati órák lesznek rendesen megtartva. Végül a második hullám alatt teljesen áttértünk a digitális oktatásra, amit otthonról, a családi házunkból is tudtam volna csinálni. Ugyanakkor egy évre aláírtam a szerződést, ezért hónapokon át feleslegesen fizettem az albérletért 100 ezer forintot. Most is vidéken élek, és egyelőre nem kerestem albérletet, az első pár hétben inkább feljárok. Ha nem lesz ősszel negyedik hullám, akkor újra elkezdek majd nézelődni, de addig sajnos nincs értelme
– mesélte Nikolett.
Drágább, mint 2020-ban, olcsóbb, mint 2019-ben
A diákok mellett mindig is a külföldi turisták jelentették a budapesti belvárosi albérletpiac mozgatórugóját, ez a két csoport a bérlők körülbelül 80 százalékát tette ki az elmúlt években. Tavaly a turizmus szinte teljes leállásával a fővárosi piacon 20–30 százalékkal kínáltak több ingatlant hosszú távú bérlésre, ráadásul alkalmanként mindezt 15–30 százalékkal kedvezőbb áron, mint 2019-ben. Jelenleg Budapesten átlagosan havi 150-165 ezer forintos bérleti díjakkal kell számolni. A kisebb lakások ezzel szemben akár már havi 120 ezer forintért is kivehetők.
A Rentingo.com adatai szerint összességében egy emelkedő trendet láthatunk. Úgy vélik, most érkeztünk el a piacon egy olyan fordulóponthoz, amikor nemcsak hónapról hónapra emelkednek újra a bérleti díjak, hanem 
szeptembertől már stabilan magasabbak lesznek az árak, mint a tavalyi év azonos időszakában.
Abban a tekintetben nincs elmozdulás, hogy továbbra is Budapest a legdrágább, amit Veszprém és Győr követ.
Melyek a legnépszerűbb kerületek?
Budapest belvárosában a VII., a VIII. és a IX. kerület az albérletkeresők elsődleges célpontja, ami természetesen az egyetemek elérhetőségének és a relatív kedvező bérleti díjaknak köszönhető.
A jó közlekedési kapcsolat miatt szintén népszerű célpont a XI. és a XIII. kerület, ráadásul mindkét helyen jelentős számú és elég széles skálán mozgó bérlakás található a paneltől a klasszikus régi bérházon át a nagyszámú új építésű lakásokig.
A XIV. kerület az élhetősége miatt népszerű, de a turizmus visszaesésével a VII. kerület is újra klasszikus albérleti célpont lett, a járvány előtt a kerület belső részéről szinte teljesen kiszorultak a hosszú távú bérlők.
A Duna House jelentése szerint a lokáció mellett manapság már a kényelmi szempontokról sem feledkeznek meg a fiatalok.
Fotó: Duna House
„Az egyetemistáknál azt tapasztaljuk, hogy a lokáció az elsődleges szempont – mind bérlés, mind lakásvásárlás esetében. Ugyanakkor a fiatalok rugalmasabbak, így ha kedvezőbb árú, jobb feltételeket biztosító ingatlant találnak a külvárosban, adott esetben messzebb az egyetemtől, akkor hajlandóak többet utazni. Mára viszont a kényelmi szempontok is előtérbe kerültek a lakásválasztásnál, mint például a klíma és a mosogatógép megléte” – mondta Kétszery Zsuzsanna.
Egyre kevésbé tesz be a járvány a piacnak
A Rentingo.com szerint míg a járvány első hulláma igazi piaci sokkot okozott, a második, majd a harmadik hullámnak a kilengése egyre kisebb lett. A küszöbön álló negyedik hullámtól a közösségi albérletkereső portál már nem vár visszaesést a bérleti díjakban, az már inkább csak stagnálást okozhat.
Gadanecz Zoltán, a GDN Ingatlanhálózat tulajdonosa is hasonló trendeket lát az albérletpiacon, kiemelte, hogy az első hullám okozta sokk az árakban is nagyon megmutatkozott.
A vírus előtt egy jó helyen lévő garzonlakásért akár havi 160 ezer forintot is elkértek. 2020 tavaszán ez a munkahelyek bizonytalansága miatt pár hónapra feleződött. A piac visszarendeződését követően a tulajdonosok, ahogy általában, úgy most is inkább a fizetőképes munkahellyel vagy biztos anyagi háttérrel rendelkező, hosszú távú bérlőket keresik
– mondta Gadanecz Zoltán.
A Rentingo.com rámutatott, hogy ezalól kivételt képeznek azoknak az airbnb-s lakásoknak a tulajdonosai, akik terveik szerint csak átmenetileg tértek át a klasszikus albérletpiacra. Ők továbbra is nyitottak a 3–6 havi szerződésekre is.
(Borítókép: Bődey János / Index)"
Hungary,2021-08-11,Index.hu,https://index.hu/kulfold/2021/08/11/amszterdam-voroslampas-negyed/,Amszterdam külterületére száműznék a vörös lámpás negyedet,"Turistakvótát vezet be Amszterdam évi 20 millióban korlátozva a vendégéjszakák számát – számol be az MTI.
A korlátozás mintegy tíz százalékos csökkentést jelent az átlagos turisztikai forgalomhoz képest. A holland főváros az intézkedéssel az infrastruktúrának a tömeges turizmus által okozott túlterhelését kívánja enyhíteni.
Az intézkedés polgári kezdeményezésként indult, amelyben a csatornaváros polgárai 30 ezer aláírással a vendégéjszakák számát évi 12 millióban követelték korlátozni.
Amszterdamban 2019-ben 22 millió vendégéjszakát regisztráltak, 2020-ban viszont a járványvédelmi zárlat miatt gyakorlatilag megszűnt a turisztikai forgalom.
A városvezetésnek évente fel kell mérnie a vendégéjszakák számának az alakulását és amennyiben az túllépi a megengedett határt, intézkedéseket kell hoznia a forgalom csökkentésére.
A lehetséges intézkedések között szerepel a turisztikai adó növelése, valamint az Airbnb szálláskiadás korlátozása. Egyik intézkedés sem lenne új, a városvezetés az Airbnb és más szobakiadó platformokra vonatkozó szabályokat már korábban is erősen megszigorította. A szállodai férőhelyek száma is korlátozva van Amszterdamban, csakúgy, mint a történelmi centrumban vezetett városnéző túrák száma is.
Forgalomcsökkentő intézkedésként tervbe van véve még a hagyományos vöröslámpás negyedben nyújtott szolgáltatások száműzése is a város külterületére, valamint a kávéházakban a könnyűdrogok értékesítésének megtiltását a turistáknak."
Hungary,,Index.hu,https://index.hu/sport/2021/tokio/2021/07/23/tokioi-olimpia-megnyitounnepseg-percrol-percre/a-szponzorok-kozul-ki-nyerheti-az-olimpiat-/,Title not found,Content not found
Hungary,2021-07-21,Index.hu,https://index.hu/sport/2021/tokio/2021/07/21/tokioi-olimpia-szponzor-toyota-airbnb-coca-cola/,Ki nyeri az olimpiát a szponzorok mezőnyében?,"Az Equilor elemzői négy gigacéget jelöltek meg az olimpiai „szponzorfutam” befutói között: a közeli jövőben az ő papírjaikra (is) érdemes figyelni.
A 2020-as tokiói olimpiának 16 főtámogatója van, köztük olyan gigacégekkel, mint a Samsung, a General Electric, az Alibaba vagy épp a Visa. Az Equilor egy elemzésben és egy podcast adásban boncolgatta azt a kérdést, a vállalatok közül melyek lehetnek a nyári játékok „győztesei”, vagyis azok a cégek, amelyek részvényeit érdemes lesz figyelni, akár befektetési céllal is. 3+1 céget szúrtak ki.
Airbnb
Bár a turizmus brutális mélyütést kapott a koronavírus-járvány miatt, az Airbnb azon kevés turisztikai gigavállalatok egyike volt, mely képes volt a növekedésre az idei első negyedévben: 6 százalékkal bővült – a 2019-es azonos időszakkal összevetve.
A cég értéke csaknem akkora, mint a Booking-é, mely 2019-ben még az Airbnb bevételének háromszorosát produkálta.
Az Airbnb a szállásadás mellett egyéb turisztikai szolgáltatásokat is nyújt, a megszokott szállásközvetítési díjnál jóval magasabb, 20 százalékos díjjal dolgoznak. Az elemzés szerint nem csak ez, hanem az alacsony adósság-, és jelentős készpénzállományuk is a biztató jövő mellett szól, a rövid távú csőd kockázata tehát minimális. Mivel a globális nyitást követően az utazók jelentős része inkább lakik elszigeteltebb magánszállásokon, a cég számára kedvező kilátások várhatók, persze a vírus negyedik hulláma, mely biztosan végigsöpör majd a világon, némileg átírhatja a terveket.
Toyota
Az equilorosok a Toyotát is a felfelé tartó olimpiai szponzorok közé sorolják, s ennek alapját részben a vállalat elektromos „szárnya” adja. A japán autógyártó tavaly több mint 2 millió hibrid kocsit dobott piacra, összesen 7,6 millió autót gyártott. A Covid az autóipart is megcibálta, de gazdaságok újraindulásával ez a szektor is felpörgött, az új autók iránti kereslet a járvány előtti szintre ugrott, ráadásul az autók ára is nőtt, ez pedig a Toyota kilátásait is javítja.
Az utolsó két negyedévben 10 százalék feletti haszonréssel dolgozott a cég, az elmúlt 10 év átlaga 6,5 százalékos marzs volt, úgyhogy ez igen kedvezőnek mondható.
A vezetés 14 százalékos értékesítésnövekedést tervez 2022-re, a kedvező környezet azt ígéri, hogy speciális osztalékot is oszthat majd a cég. A pozitív jövőképet egyedül a súlyos chiphiány okozza, erről itt írtunk. 
Coca-Cola
Keveseknek lehet meglepetés, hogy a Coca-Cola is az ígéretes márkák közé tartozik, a hagyományos termékei mellett már kávét, ásványvizet is gyárt, több mint kétszáz brandet birtokol. Az üdítőgyártót a Covid első éve sem tudta megrengetni, a nettó működési bevétele éves összevetésben 42 százalékkal, 10,13 milliárd dollárra nőtt, ennél közel egymilliárddal kevesebbre számítottak. 2021-re közel 12 százalékos árbevétel-növekedést vártak, ám a távirati iroda épp szerdán közölte, hogy ezt is módosították 12-15 százalékra. Az osztalékemelések éves átlaga az elmúlt 5 évben 4 százalék felett volt.
Az Equilor elemzői szerint a Coca Cola részvényei lehetnek a legvonzóbbak az olimpiai szponzorok közül.
A listán a +1 az Intelt jelöli. A számítógépes eszközöket gyártó amerikai cég új gyárakat épít, több tízmilliárd dolláros felvásárlásokat tervez, ám nem minden arany, ami fénylik. A processzorgyártásban elvesztette piacvezető helyét, és közelmúltbeli hír, hogy az új szerverprocesszoraik is késnek. A vállalatnak most jó az árazása, ám az elemzők a konkurenseknél (AMD, Qualcomm, Broadcom) várható inkább a növekedés, az Intelnél a bevételek csökkenésére számítanak, a profitban pedig 10 százalék feletti zuhanásra.
(Borítókép: Carl Court / Getty Images)"
Hungary,2021-07-10,Index.hu,https://index.hu/gazdasag/2021/07/10/panel-hazgyar-arak-tartossag-lakhatas/,Tíz emelet boldogság – Meddig számíthatunk még a panelházakra?,"A Két emelet boldogság címmel 1960-ban bemutatott vígjáték főszereplői olyan szerencsés fiatalok voltak, akik egy frissen átadott bérház boldog lakástulajdonosaiként kezdhettek új életet. Bő fél évtizeddel később nagyüzemben kezdték felhúzni a többnyire tízemeletes panelházakat, amelyek szintén azzal a céllal készültek, hogy az egyszerű, dolgozó embereknek viszonylag komfortos lakhatást biztosítanak. Azóta eltelt fél évszázad, és a nagyjából 30 évre tervezett panelok még mindig állnak, sőt piacuk a válságok idején is meglehetősen jól pörög. De meddig maradnak még a hazai lakáspiac meghatározó szereplői?
Legutóbb 2011-ben tartottak népszámlálást Magyarországon, akkor a KSH felmérte a hazai lakáshelyzetet is. Egy évtizede 520 ezer panellakást tartottak nyilván, bő felük (272 ezer ingatlan) kétszobás volt, 123 ezerben pedig kizárólag időskorúak laktak. Az akár fél évszázada készült házgyári ingatlanok átlagosan 54 négyzetméter alapterületűek voltak, vagyis ekkora lakótérben élt 1 millió 150 ezer honfitársunk. Zömük (411 ezer fő) fővárosi volt, illetve megyeszékhelyen vagy megyei jogú városokban lakott (514 ezer fő). Ne legyenek illúzióink, a helyzet azóta sem sokat változott, bár a sűrűn lesajnált panelok nem feltétlenül kínálnak rosszabb lakhatási körülményeket a modern téglaépületeknél.
Tízéves visszatekintésben a panelingatlanok ára nem teljesített rosszabbul más típusoknál, sőt valamivel jobban is, mivel alacsony bázisról indult. Tavaly az év első két hónapjában, közvetlenül a pandémia előtt már lassulás mutatkozott a piacon, a járvány márciusi magyarországi kitörése után pedig nem a panelok jártak a legrosszabbul, hanem a belvárosi ingatlanok a turizmus elmaradása miatt. A külvárosi panelokban viszont nem volt jelen az Airbnb, így ott nem tapasztalhattunk drámai visszaesést az árakban, legfeljebb 5–10 százalékosat
– elemezte a helyzetet Balla Ákos, az eladó és kiadó ingatlanok közvetítésével foglalkozó Balla Ingatlan tulajdonos-ügyvezetője. Aki mellesleg úgy véli, ha a panelokkal bármilyen probléma merülne fel a következő 50 évben, netán tömegével, egyszerre, az lakhatási katasztrófát jelentene.
Kik laknak ma a panelokban?
Erről sok mindent elárul az, hogy az ilyen ingatlanok vásárlóira jellemző a legalacsonyabb önerő. A panelok vevőinél az önrész átlagosan 20-30 százalékot ér el, vagyis a hitel 70-80 százalékot tesz ki. Ezzel szemben a téglaépítésű lakások és házak vásárlóinál jelentősebb, 40-60 százalék önerővel találkozhatunk, akár új, akár használt ingatlanról legyen szó.
A tipikus panelvásárlás az átlagember átlagvásárlása, bár családi panel ma nem nagyon kapható 25 millió forint alatt
– emelte ki Balla Ákos. Budapestet illetően a Havanna-lakótelepen most egy 35 négyzetméteres, 1+1 félszobás lakás eladási ára 19–23 millió forint között változik, állapottól függően. Az 52–59 négyzetméteres, 1+2 félszobás vagy kétszobás panellakások ára 21-26 millió forintig emelkedett, míg a 62 négyzetméteres, 2+1 szobás lakások ára 25–29 millió forint között mozog.
Az ingatlanos szakember meglátása szerint a mindig is a megfizethetőbb kategóriába sorolt panelok fiatal pároknak, kis családoknak adnak otthont, illetve a pályájuk végén járó, megtakarításokat felhalmozni nem tudó időseknek. Mindenképpen a társadalom legszélesebb tömegének lakhatását biztosítják, ezért hosszú távon kell még számolni velük. Ma is a bérért-fizetésért dolgozók laknak bennük, ezért mindig vannak ki- és belépők, tehát olyan élethelyzetben lévők, akiknek ez oldja meg a lakhatását. A cégvezető szerint nem kell még temetni a panelok piacát, sőt a járvány idején ez bizonyult az egyik leginkább válságállónak, miközben a kereskedelem, a vendéglátás, a turizmus drasztikus visszaesése miatt a belvárosban szinte már egy éve nincsenek jelentős tranzakciók.
Hadd oszlassak el egy félreértést: a panelvásárlók között tisztán befektetők nem igazán vannak. Természetesen sokan tekintik befektetésnek a lakásukat, a valódi befektető viszont az, aki soha nem lakja, nem használja saját célra a megvásárolt ingatlant, hanem kiadja bérbe, és/vagy értéknövekményt realizál rajta. Az ilyen panellakások aránya azonban elenyésző
– emelte ki Balla Ákos.
Fotó: Lorenzo Palizzolo / Getty Images Hungary
Félni nem kell tőlük
Az első magyarországi panelházak 1967-ben épültek, az utolsók pedig a rendszerváltás utáni egy-két évben. Mivel csupán két és fél évtized választja el őket, élettartam szempontjából viszonylag egységesek, energetikailag azonban jelentős különbségek mutatkoznak közöttük.
„A legelső korszakban a szerkezeti csomópontok még nem voltak hőszigetelve, az 1970-es évektől azonban már nemcsak a panelelemekben volt 7-8 cm-es hőszigetelés, de 2-3 cm-es már a találkozásaiknál is. Ez persze álmegoldásnak számít, hiszen a rögzítővasak hővezetése miatt szinte olyan, mintha semmi sem lenne ott. A harmadik korszakot jelentő nyolcvanas években viszont a panelok már »hőhídmentesek«, a hőszigetelés nem vékonyodik el a csomópontoknál, bár a vasalatok rontó hatása itt is jelentős. Mégis hőtechnikailag ezek a legjobbak. Az utólagos hőszigetelés ezzel együtt minden esetben indokolt, már csak az élettartam növelése szempontjából is” – foglalta össze Csoknyai Tamás egyetemi docens, a Budapesti Műszaki és Gazdaságtudományi Egyetem Épületgépészeti és Gépészeti Eljárástechnika Tanszékének tanszékvezetője.
A panelházakkal eddig szerencsénk volt, hiszen statikai problémákról egyáltalán nem hallani velük kapcsolatban, félni tehát nem kell tőlük, főleg akkor, ha le vannak szigetelve.
A probléma ugyanis mindig akkor kezdődik, ha tönkremennek a csomópontok, a vasalatok, ha befolyik a víz, és átnedvesedik, korrodálódik a szerkezet. Kevésbé ismert tény, hogy a hőszigetelés ezt is megakadályozza, mert általa kisebb a hőingás, ebből fakadóan a hőtágulás, ami a szerkezetek másik nagy ellensége.
A panellakások gyenge pontjai közé tartoznak a nyílászárók, ám ezek könnyen cserélhetők, és mára sokan megtették ezt támogatás nélkül is. Már csak azért is, mert az ingatlan is eladhatóbb vadonatúj ablakokkal vagy ajtókkal.
Az eredeti panelablakok általában hőhidasan voltak beépítve, az újaknál tehát fontos lenne figyelni arra, hogy a hőszigetelés takarjon rá az ablaktokra. A káva ugyanis vasbeton, ott könnyen kiszökik a hő, ráadásul a hőhidak állagvédelmi szempontból is problémásak, jellemzően ott jelentkezik a penész a légtömör nyírászárók beépítése okán
– magyarázta Csoknyai Tamás.
Panel mint befektetés?
Mennyire értékálló egy házgyári lakás? Ezt nehéz előre megjósolni, de visszatekintve, 10 és 20 éves időtávlatban is folyamatos értéknövekedésen ment keresztül. Az árazásuk és az ebből fakadó kereslet egyáltalán nem volt rossz, bár alkalmanként kialakulhat olyan piaci helyzet, amikor nehéz az értékesítés. 3-5 éves ingatlanpiaci ciklusokban nézve azonban nyugodtan hátradőlhetünk, hiszen szinte semmivel sem lehet rossz befektetést csinálni, a panellal pedig a tapasztalatok szerint biztosan nem.
Sok vevő felújítandó panelt keres, de a hetvenes években épült lakásoknál legalább egyszer történt már alapfelújítás, a korábbi lakók megújították a gépészeti rendszereket, nyílászárókat, burkolatokat. A házgyári lakások ma sokkal komolyabb műszaki állapotban vannak, mint mondjuk 20 éve, amikor még nem történt meg ez a legalább egyszeri forgás
– emelte ki Balla Ákos.
A panelok felújítása egyébként nem ördöngösség, mert nem kell vakolatot verni, burkolatot felszedni, így a festés, parkettázás akár mesterember nélkül is megoldható. Az alacsony fajlagos felújítási költség az állam számára is vonzóvá teszi ezt az ingatlantípust, ugyanis az egy lakóra jutó támogatási költség kisebb, vagyis egyszerre sok emberrel (választópolgárral) tudnak jót tenni.
„Mellettük szól a méret és a geometria is. Meglepő lehet, de egy hetvenes évekbeli panel és egy 2000-es évekből való családi ház egy négyzetméterre jutó fűtésienergia-igénye nagyjából egyenlő. Hőszigetelési szempontból a határolószerkezetek a panelnél nyilván rosszabbak, de mindezt ellensúlyozza, hogy egy köbméter fűtött térfogatra kevesebb hűlő felület jut, ezáltal kevesebb a hőveszteség” – dicsérte meg a házgyári lakásokat Csoknyai Tamás is. További előnyként pedig kiemelte, hogy a panelházaknál a távfűtés miatt nincs lokális szennyezőanyag-kibocsátás, és a nagy zöld terek, a gyakran 40-50 éves fák élhetővé teszik a környéküket.
A lakóépület-szektorban az utóbbi évtizedekben kétségkívül a panellakásokra érkezett a legtöbb támogatás,
pedig nincs túl sok megtakarítási potenciál bennük: ha felújítanánk az összeset, attól a magyarországi teljes épületállomány energiafelhasználása, szén-dioxid-kibocsátása nem csökkenne drasztikusan.
A panelprogram mindennek ellenére támogatandó kezdeményezés, a fűtésköltség, a komfort, közérzet, használati érték szempontjából előnyös változásokat hoz a házgyári épületek felújítása. A közös költség hosszabb távú megemelkedése talán az egyetlen negatív érv, tehát mindenképpen érdemes lenne folytatni a programot
– húzta alá Balla Ákos, aki szerint ugyanakkor a piac még mindig tolerálja a gyenge műszaki állapotú házakat, a felújított és felújítandó ingatlanok közötti értékkülönbségnek az árban is jobban meg kellene mutatkoznia.
Fotó: Jászai Csaba / MTI
Szigetelés vagy penész?
Sokan tartanak attól, hogy a leszigeteléssel a panel hajlamosabbá válik a bepenészedésre. Az új nyílászárókkal valóban légtömörré tesszük az adott helyiségeket, vagyis csökken a légcsere, ám a szakszerűen kivitelezett külső (ideális esetben 13-14 centiméteres) szigetelés révén a belső felület melegebbé válik, ami csökkenti a penészképződés kockázatát. Részszellőzők beépítésével szintén javítható a légcsere.
A belső szigeteléssel már több gond akadhat, de hőtechnikai szempontból ez is jobb, mint a semmi. Igazából a panelelemekben 7-8 cm-es hőszigetelés található, és a belső szigetelés erre erősít rá. Viszont nem oldja meg a csomópontok problémáját, és ha szakszerűtlenül van kialakítva, akkor fokozottabb az állagkárosodási kockázat
– hívta fel a figyelmet Csoknyai Tamás.
A homlokzatokon gombamód szaporodó kültéri egységek arra utalnak, hogy egyre több panellakásba szerelnek fel légkondicionálót. A nyár különösen a felsőbb szinteken jár szinte elviselhetetlen hőséggel, de nem biztos, hogy ez ellen a klíma jelenti az egyértelmű megoldást.
Nem szerencsés a trend, mert ezek a berendezések érezhetően növelik az energiafelhasználást, és a látható módon felszerelt kültéri egységek rontják a városképet. A túlmelegedést ugyanakkor elsősorban nem a kinti meleg levegő okozza, hanem az, hogy besüt a nap. Hatékonyabb volna tehát külső árnyékoló szerkezeteket felszerelni, de persze ez esztétikai problémákat is felvet
– mondta a tanszékvezető. Véleménye szerint ezen a téren szemléletváltásra lenne szükség, mivel a panelházakban rendkívül erősek a lakások közötti belső hőáramok. A lakóknak a nappali közös árnyékolásra és az esti kereszthuzatra kellene törekedniük, ha ugyanis a szomszéd nem védekezik a hőség ellen, akkor a mi lakásunk is óhatatlanul felmelegszik.
Hasonló a helyzet a téli fűtésszezonban is, amikor bizonyos „kedvező helyzetű” (körbefűtött) lakások lakói szinte januárig be sem kapcsolják a radiátorukat, mondván, anélkül is kellemes az idő odabent. Ez így is van, viszont nincs ingyenebéd, a fentebb említett hőáramok miatt ugyanis ennek a szomszédaink isszák meg a levét, az ő fűtési költségük lesz magasabb a mi „fifikás” hozzáállásunk miatt.
A panelokban valóban problémát jelent, hogy nem lehet lakásonkénti fűtési köröket kialakítani, a költségosztók alkalmazása viszont többé-kevésbé igazságos megoldást jelent.
A költségosztás némi hibával jár, amely minimálisra csökkenthető jól beszabályozott, jól üzemeltetett rendszerrel és elhelyezkedési korrekció alkalmazásával.
A radiátorokra felrakott készülékek a fűtőtestek hőleadását mérik, és utána ezek alapján állapítanak meg költségarányokat a lakások között. Ahol költségmegosztókat szereltek fel, ott egyértelműen csökkent a ház fogyasztása, mert a lakókat kétségtelenül motiválta a tudat, hogy mérés alapján kell fizetniük.
A régebbi, egycsöves átfolyós fűtési hálózatok szabályozhatatlanok, ezért ott gyakran túlfűtés jellemző. Jó megoldás erre a megfelelő átkötőszakasz beépítése. Az egycsöves átkötőszakaszos, illetve kétcsöves rendszereknél viszont a fűtés termosztatikus szelepekkel viszonylag jól szabályozható, ezek folyamatosan nyitva-zárva képesek tartani automatikusan egy adott hőmérsékletet
– magyarázta Csoknyai Tamás.
A tanszékvezető szerint Magyarországon egyelőre nincs „panelkérdés”, házgyári lakásaink kelet-európai viszonylatban a jobbak között vannak. A magasabb minőség bizakodásra ad okot, ráadásul a klímánk sem extrém, így a panelok nem tekinthetők időzített bombáknak. „Nem fognak eltűnni belátható időn belül, még egy jó darabig együtt fogunk élni velük, akár szeretjük őket, akár nem” – zárta Csoknyai Tamás.
(Borítókép:  Jászai Csaba  MTVA / Bizományosi)"
Hungary,2021-07-09,Index.hu,https://index.hu/tech/cellanaplo/2021/07/09/google-play-android-applikaciok-apk-formatum-vege-augusztus/,Hamarosan búcsúzik az APK formátum a Google Play-ből,"Augusztustól megváltoztatja szabályzatát és az alkalmazásfeltöltés kritériumait a Google Play Store, ennek értelmében pedig elállnak az eddig használt APK formátumtól és kötelezik a fejlesztőket a 2018-ban bemutatott AAB vagyis Android App Bundle kiterjesztés használatára.
Fotó: Justin Chin / Bloomberg / Getty Images Hungary
Az Android App Bundle a 2018-as Google I/O konferencián debütált és azóta is használható, több nagy fejlesztő is ebben a kiterjesztésben töltötte már fel appját a Play Store-ba, például az Airbnb, a Clash of Clans, a Dropbox, a Doulingo és a Netflix is használja.
Az AAB legnagyobb előnye a redukált fájlméret az APK-hoz képest. Átlagban 15 százalékkal kisebbek az AAB appok, gyorsabban töltődnek le és kevesebb helyet foglalnak. A Dynamic Delivery alkalmazáskiszolgáló modellnek is köszönhető ez, ugyanis ezt használva készülékenként képes a konfigurációhoz optimalizált állományt létrehozni és letöltéskor csak a felhasználó mobilján történő futáshoz szükséges részeket letölteni a Google Play.
A Google a döntés értelmében nem temeti az APK-t, a nagyvállalati környezetben továbbra is használható marad a kiterjesztés, ahogy a korábban már APK-ban feltöltött appoknak sem kell lekerülniük. A fejlesztők dolgát ettől függetlenül kicsit megnehezíti a változás. Az AAB formátumot ugyanis kizárólag a Play Store használja, más terjesztési platform nem. A Google ezzel elvágja például az új fejlesztések egyenes útját a Windows 11-re."
Hungary,2021-07-04,Index.hu,https://index.hu/gazdasag/2021/07/04/heti-osszefoglalo/,A kormány megkezdte a harcot az építőanyag-gyártókkal,"Új szintre lépett a kormány építőanyag-gyártókkal megkezdett harca, az Index műanyagmentes napot tartott csütörtökön, Ferihegyen éleződik a helyzet, luxushotelként nyitott újra egy palota a Duna-parton, miközben az Airbnb-lakások fele eltűnt a piacról. Az elmúlt napokban a forint és a magyar tőzsde is gyengült. Heti összefoglaló.
Egészségügy
Tömegeket érint a poszt-Covid tüdőkárosodás
Az öt és fél millió koronavírus ellen beoltott országában hiába hihetnénk azt, hogy a pandémiának vége. Sajnos máig rengetegen szenvedik meg a Covid okozta maradandó tüdőkárosodás kínzó tüneteit. A szakemberek szerint sajnos még nem látszik a vége a bajnak.
Duda Ernő: A harmadik oltás évekre védettséget adhatna a Covid ellen
Egyre több kutatás igazolja, hogy szükséges lesz egy harmadik, koronavírus elleni védőoltás, ám itthon a népegészségügyi központ egyelőre kifejezetten tiltja az emlékeztető oltást. Van ország, ahol már adják, több másik pedig készül erre. Duda Ernő immunológusprofesszort arról kérdeztük, kiknek lenne a legnagyobb szüksége a „booster” oltásra, és hogy meddig kell majd beadatnunk a Covid elleni vakcinát. A szegedi kutató úgy véli, sokaknál az egész oltási programot újra kell kezdeni az alacsony ellenanyag-képződés miatt.
A kormány stratégiai gyógyszerlistát és gyártókapacitás-támogatást rendelt
Minden bizonnyal levonta az első járványhullám tapasztalatait a kormány, legalábbis erre utal, hogy a hazai lakosság biztonságos és folyamatos gyógyszerellátásának növelése és erősítése céljából stratégiai gyógyszerlista összeállításával bízta meg Kásler Miklóst és Palkovics Lászlót.
Építőipar
A kormány riadót fújt, hogy érjen is valamit a felújítási támogatás
Orbán Viktor több intézkedést is bejelentett pénteken, amelyekkel letörnék, megállítanák az építőanyagárak további emelkedését. A miniszterelnök szerint be kell avatkozni, mert egyébként a lakásfelújítási állami támogatások nem a kispénzű magyar állampolgárokhoz jutnak, hanem azokhoz, akik az építőanyagipar-kereskedelmet tartják a kezükben. Az ÉVOSZ elnöke szerint az intézkedéseknek az év vége felé lehet majd hatásuk az árakra, amelyek a nyáron akár még tovább emelkedhetnek.
Szijjártó Péter: Jövő héten kormány előtt lehet az építőipari krízisjavaslat
A miniszter hat, a gazdaság felpörgetését célzó kormánydöntést is ismertetett.
Elszálltak az építőipari árak, azonnali intézkedést kérnek az önkormányzatok
Visszaigényelnék az áfát, hogy mentsék a fejlesztéseiket, de jelenleg erre nincs törvényes lehetőségük, ezért a kormányhoz fordult a Magyar Önkormányzatok Szövetsége.
Környezetvédelem
Csütörtöktől van esélyünk, hogy ne fulladjunk bele a műanyagba
Július 1-jén lép életbe az egyszer használatos műanyagokat betiltó rendelet, amely a magyar kormányzati és az uniós tervek szerint is egy hosszú folyamat első lépése, ami az egyre műanyagmentesebb és környezetkímélőbb élethez vezet.
Csomagolni minek? Engedjük el!
Ha ráérzünk a csomagolásmentes élet ízére, csakhamar rutinná válik ez a környezettudatos életmód. A műanyagmentes világnap alkalmából bevezető gyakorlaton jártunk Orosz Flóránál a budai Naeked üzletben, amely egykor borozóként csábította a betérőket. Ma azok keresik fel, akik tennének valamit a Föld megmentéséért.
Felvásárlásba kezdtek a tanácstalan vendéglátósok
Tájékozatlanság, felvásárlási láz, alapanyag- és termékhiány jellemzi a vendéglátást elviteles műanyag termékekkel ellátó piacot. A törvény következetlenségei pedig az általános cél elérését is nehezítik olykor, mivel máris vannak kihasználható kiskapuk.
Megisszuk, megesszük, belélegezzük, de a hatását nem tudjuk
A mikroműanyagok tulajdonságairól és veszélyeiről beszélt az Indexnek Jurecska Laura környezetkémikus, az ELTE TTK Mikrobiológiai Tanszékének tudományos munkatársa.
Így nem termelünk szemetet, ha vásárolunk
Linda egy 24 éves pécsi lány, akinek elege lett abból, hogy az influenszerek folyamatosan rá akartak tukmálni valami terméket az interneten. Szakított a felesleges fogyasztással és zero waste életmódra állt át. Az Index stábjának mesélt arról, milyen küzdelmekkel jár ez a hétköznapok során.
Ingatlan
Luxushotellé alakult a hányatott sorsú Matild Palota
Szerdán költözhettek be az első vendégek a luxushotelként megújult Matild Palotába. Az impozáns épületről alapos bejárás után sem állíthatunk mást, mint azt, hogy mára ismét ő a legcsinosabb hölgy a fővárosban. A török kézben lévő Matild Palota ráadásul a legméltóbb tisztelgés Budapest történelmi és kulturális hagyományai előtt.
Eltűnt a fővárosi Airbnb-lakások fele a piacról
Még nem érkezett megkeresés az Airbnb-től, de még ha érkezne is, törvénymódosítás nélkül nem is tárgyalhatnánk a céggel az idegenforgalmi adó beszedésében – mondta az Index érdeklődésére Kiss Ambrus főpolgármester-helyettes. A budapesti rövid távú lakáskiadás piacát durván megtépázta a válság, és még nem tudni, hogyan és mikor állhat helyre, ha egyáltalán.
Kiknek adnak most lakáshitelt a bankok?
A lakáshitelek folyósítása rekordot döntött márciusban és áprilisban, ám sok igénylő azt tapasztalja, hogy valamilyen oknál fogva nem kap hitelt a kiszemelt banktól. Az elutasítást általában nem indokolják meg. Attól, hogy az egyik bank kikosaraz valakit, még nincs minden veszve.
Vége a harmadik hullámnak, úgy kínálják az albérleteket, mintha nem lenne holnap
2016 óta nem volt akkora a kereslet a hazai albérletpiacon, mint idén. Budapesten átlagosan 140 ezer forintért lehet lakást bérelni, a többi nagyvárosban 100-110 ezer forintért.
Minden más
Vége az olcsó online rendelés korszakának
Csütörtöktől merőben más szabályok vonatkoznak a netes rendelésre és a webáruházak használatára. 22 euró alatt eddig nem kellett az unión kívülről rendelt terméket vámkezelni, és a postai, gyorspostai szolgáltatók áfa nélkül szállították ki a magánszemélyeknek ezeket az árukat. Ennek most vége.
Döntött a kormány, Dunaújváros sokmilliárdos adóbevételtől esik el
Hétfő este megjelent a Magyar Közlönyben az a rendelet, amely egy új, különleges gazdasági övezetet hozott létre „Duna mente Fejér megye” néven.
A Magyar Önkormányzatok Szövetsége azt kéri a kormánytól, hogy szüntesse meg a dunaújvárosi különleges gazdasági övezetet.
A kormány tett egy lépést a Dunaferr megmentése felé
Egyelőre nem tudni, végig lehet-e vinni a reorganizációs eljárást a Dunaferrnél, de a jelek arra utalnak, hogy az állam segítő kezet akar nyújtani a végelgyengülés felé haladó cégnek. Ehhez meg kell állapodni a hitelezőkkel is, és kellene egy jogszerűen kinevezett vezető testület.
Másnap a Fővárosi Törvényszék a Nemzeti Reorganizációs Nonprofit Korlátolt Felelősségű Társaságot jelölte ki a Dunaferrhez – sok önálló lépést így nem tehet a cég egyetértése nélkül a vasmű.
Viharkárokkal indul az aratás
Szeszélyesen pusztított, illetve segített a betakarításra váró kalászos gabona, illetve repcetáblákon a pénteki vihar.
Életjelek Ferihegyen
A Budapest Airport a pandémia alatt is folyamatosan fejlesztett, miközben tavaly 110 millió eurós vesztesége keletkezett. De az uniós Covid-igazolvánnyal még nem zökkenőmentes az utazás.
Nagy pénz van az e-sportban, de nem tiszta az üzleti modell
Az e-sport már a járvány előtt is ritkán tapasztalható növekedést mutatott, legyen szó akár elérésről, befektetési összegekről vagy pénzdíjakról. A karanténidőszak azonban rátett még egy lapáttal az ismertségi és nézettségi mutatókra, tovább erősítve az iparág láthatóságát.
Forint és tőzsde
Minimálisan, de gyengült a héten a forint árfolyama a főbb devizákkal szemben a bankközi piacon. Az euróval szemben 351 környékén kezdte a hetet a forint, péntek estére azonban 351,5 fölé gyengült. A dollár jegyzése 296,8 forint, a svájci franké pedig 321,6 forint körül mozgott.
A forint árfolyamának alakulása az elmúlt hónapban az euróval szembenFotó: TradingView
A júniust a forint 1,2 százalékos veszteséggel fejezte be az euróval szemben. A dollárral szemben a hónap folyamán 4,4 százalékot veszített, a svájci frankkal szemben pedig június havi eredménye 1,5 százalékos árfolyamcsökkenés lett. Év eleji árfolyamához képest a péntek esti jegyzésén a forint viszont 3,1 százalékkal állt erősebben az euróval, 0,02 százalékkal erősebben a dollárral és 4,1 százalékkal erősebben a svájci frankkal szemben.
A Budapesti Értéktőzsde (BÉT) részvényindexe, a BUX 1,94 százalékos csökkenéssel, 47 520,42 ponton zárta a hetet. A vezető részvények árfolyama a stagnáló Magyar Telekom kivételével csökkent:
a Magyar Telekom árfolyama 424 forint maradt a héten;
a Richter árfolyama 0,63 százalékot gyengülve 7870 forinton állt meg pénteken;
a Mol 0,75 százalékot gyengült, részvényei 2380 forinton zártak;
az OTP 3,94 százalékkal gyengült, 16 090 forintos árfolyamon zárta a hetet.
A kis és közepes részvények indexe, a BUMIX 1,30 százalékkal nőtt, a hetet 3 830,52 ponton zárta.
Ez is a héten történt:
Matolcsy György nem akar eurót, mert mindenki rosszul járt: a jegybankelnök szerint mindenki rosszul járt, aki bevezette a közös európai valutát.
Horvátország 2023-tól átállna az euróra: eközben a horvátok felkészültek arra, hogy bevezessék az eurót.
Megkerülni nem tudta, felvásárolta az állam Csányi Sándor bizalmasának hadiipari cégét: a Milipol Zrt. a gyártók és az állam közé ékelődve prosperált.
Már most döbbenetesen sok magyar utazott az Adriára: az elmúlt évhez képest csaknem kétszeresére nőtt idén június végéig a Horvátországba utazó magyarok száma.
Bruttó 440 ezer forint az átlagkereset: a vállalkozások körében 9, a költségvetésben 12,7 százalékkal nőttek a keresetek.
Emelkedik a csecsemőgondozási díj: azok a dolgozó nők, akik gyermeket szülnek, az első hat hónapban nagyobb összeget kapnak.
Nem árulhat fogyasztóbarát személyi hitelt a Cetelem: az MNB felfüggesztette a bank fogyasztóbarát személyi kölcsön minősítését.
Új tulajdonos jelent meg a 4iG-ben: a Bartolomeu Investments szavazati jogának mértéke 5,3 százalékra nőtt.
Megvan, mennyiből indulhatnak el az egyetemi alapítványok: alapítványok létrehozása, induló vagyon, működési költségek, de még a debreceni focistadion is befért az új alapítványok működéséhez szükséges feltételek és forrás biztosításáról szóló kormányhatározatba.
Elkészült az aranyvarrat, októbertől jöhet a gáz Magyarországra: összekapcsolták a szerb és a magyar nagynyomású földgázvezeték-rendszert.
(Borítókép: Épülő lakások Berlinben 2019. február 25-én. Fotó: Thomas Trutschel / Photothek / Getty Images)"
Hungary,2021-06-30,Index.hu,https://index.hu/gazdasag/2021/06/30/airbnb-budapest-fovarosi-onkormanyzat/,Eltűnt a fővárosi Airbnb-lakások fele a piacról,"Még nem érkezett megkeresés az Airbnb-től, de még ha érkezne is, törvénymódosítás nélkül nem is tárgyalhatnánk a céggel az idegenforgalmi adó beszedésében – mondta az Index érdeklődésére Kiss Ambrus főpolgármester-helyettes. A budapesti rövid távú lakáskiadás piacát durván megtépázta a válság, és még nem tudni, hogyan és mikor állhat helyre, ha egyáltalán.
Tizenhat havi vesszőfutás után egyelőre katasztrofális állapotban van a fővárosi rövid távú lakáskiadási piac, aminek hatását a futball-Eb a meccsekre érkező külföldiek vártnál kisebb száma és az alacsonyabb átlagárak mellett nem tudta eddig ellensúlyozni – mondta az Index érdeklődésére Schumicky Balázs, a Magyar Apartmankiadók Egyesületének elnöke. Információi szerint
a pandémia alatt a korábban 15-16 ezerre tehető magánszálláshely több mint fele eltűnt a piacról,
és egyelőre kérdéses, hogy csak a hosszabb távú lakáskiadásba mentek át a tulajdonosok átmenetileg, vagy pedig végleg felhagytak a rövid távú lakáskiadással.
Az egyelőre megjósolhatatlan szerinte, hogy a júliusra várhatóan elkészülő, uniós oltást igazoló zöldkártyarendszer beindulásával valóban megindul-e az utazás Európában, illetve az is, hogy ebből mennyit profitálhat majd Budapest. Úgy vélte, hogy az Eb közel telt házas meccseiről világszerte közvetített képek jó és a biztonságot erősítő imázsát keltették a fővárosnak – legalábbis eddig még nem érkeztek tömeges megbetegedésre utaló hírek az itt szurkolókkal kapcsolatban –, azonban mivel az uniószerte várható nyitások miatt minden nagyobb város küzd majd a turistákért, ezért jó lenne tudni, hogy készül-e bármilyen állami vagy fővárosi marketingkampány az utazók idecsábítása érdekében. 
A szállásadók mindenesetre reménykednek a nézők előtt tartani tervezett Forma–1, majd a későbbiekben az Eucharisztikus Világtalálkozó látogatóvonzó hatásában, viszont a Sziget elmaradása nem kedvező számukra sem – mondta Schumicky Balázs. Úgy vélte, hogy a fapadosok forgalmának helyreállásáig várhatóan többségben lesznek az autóval és vonattal érkező külföldiek, ezért elsősorban azok a szálláshelyek lesznek előnyben, melyek parkolóval is rendelkeznek. Emellett elképesztően „last minute” lett a foglalás, a vendégek csak a rugalmas lemondási idejű szállásokat keresik, ami miatt a szállásadók számára is tervezhetetlen a szezon – tette hozzá Schumicky Balázs.
Turisták a Váci utcában, az V. kerületben 2021. június 1-jénFotó: Jászai Csaba / MTI
Ugyanakkor fájóan hiányoznak a fővárosi idegenforgalomnak a nagyobb vásárlóerővel rendelkező kínai, amerikai és nyugat-európai turisták.
De nem jön jól a talpra állni igyekvő szektor szereplőinek a júliustól újra bevezetett idegenforgalmiadó-fizetési kötelezettség sem, mivel drágítja a legálisan működő szállásokat, amit szeptembertől egyébként is terhel majd az okmányolvasó alkalmazásával kapcsolatos beruházás is
– mondta a Magyar Apartmankiadók Egyesületének elnöke.
A szabályok szerint eddig is le kellett jelenteni a vendégek főbb adatait – igaz, az MTÜ által üzemeltetett Nemzeti Turisztikai Adatszolgáltató Központ (NTAK) rendszerébe anonimizált módon, statisztikai célból kerültek be ezek –, szeptembertől azonban egy okmányolvasó berendezéssel kell teljesíteni az adatszolgáltatást a Vendég Információs Zárt Adatbázisba (VIZA) is. Utóbbihoz elvileg csak a rendvédelmi szervek férnek hozzá, viszont amennyiben a bűnüldözés, bűnmegelőzés, a közrend, közbiztonság, államhatár rendje, az érintett és mások jogai, a biztonság és a tulajdon védelme, valamint körözés lefolytatása érdekében kérik le az adatokat, akkor megtudhatják, hogy egy adott szálláshelyen adott személy (név, születési hely és idő, nem, állampolgárság, anyja neve, okmány száma) mikortól meddig és hol szállt meg. 
Ez nagyjából egy 250–350 ezer forintos beruházás, de nem jön jókor a turisztikai szereplők számára, ráadásul sokszor a vendégek is a minél kevesebb személyes találkozás hívei a járvány utóhatásaként. Egyébként ígéretet kaptak a kisebb szálláskiadók, magánszálláshely-üzemeltetők a Magyar Turisztikai Ügynökségtől egy ingyenesen használható mobilapplikáció kifejlesztésére és használatára, azonban a jelen verziójában a tulajdonos személyes jelenlétét igényli minden érkező vendég bejelentkezésekor, ami kevéssé életszerű helyzeteket is eredményezhet.
Az Airbnb és Pozsony városa között a napokban megkötött turisztikai illetékbeszedési megállapodást alapvetően jó ötletnek tartja, amihez hasonló az elnök szerint a fővárosi rövid távú lakáskiadási piacot is fehéríthetné. A szállásközvetítő platform ugyanis közleményében kijelentette, hogy Prágával és Budapesttel is szeretnének hasonló megállapodást kötni.
Egy, a járvány előtt készült becslés alapján egy ilyen megállapodás után akár 20 százalékkal is emelkedhetne az önkormányzatok idegenforgalmiadó-bevétele, és lehetne piactisztító hatása is
– mondta Schumicky Balázs. Szerinte azonban ehhez szükség lenne arra is, hogy
végre egységesítsék a fővárosban az idegenforgalmi adó meghatározásának módját,
illetve arra, hogy legyen egy olyan megállapodás, amely értelmében a fővároshoz érkezhetne be a most alapvetően a kerületekhez befolyó adó, amelyet aztán továbbítanának a kerületekhez.
Úgy vélte, hogy mivel Pozsony is kerületekből áll, akár megoldható lenne a fővárosban is hasonló.
Persze az azért kérdéses, hogy Budapesten ennek valójában mennyi realitása van, tekintve, hogy a lényegesen jobban szabályozott parkolási rendszerek egységesítése terén sem sikerült egyezségre jutniuk az önkormányzatoknak. 
Az egyesület szerint az is fontos lenne a piac tisztulása érdekében, hogy ne csak egyetlen szállásközvetítő platformmal szülessen ilyen megállapodás, hanem az összessel, mivel így a feketézők elvesztenék a megspórolt idegenforgalmi adó jelentette 4 százalékos árelőnyt.
Schumiczky Balázs szerint az is fontos lenne, hogy lezáruljon a rövid távú lakáskiadás kapcsán a szabályozási kísérletek miatti bizonytalanság. A járvány előtt több kerületben is erősen korlátozó szabályokat hoztak, és bár a pandémia és a megyei kormányhivatal jogszerűségi vizsgálata miatt egyelőre háttérbe szorult például a VI. kerületi elvi szabályozás életbe lépése is, azért hosszabb távon elbizonytalanítja az esetleges befektetőket nemcsak ez, de az is, hogy a jövő évi választásokat követően egy esetleges ellenzéki győzelem esetén miként alakítanák át a vonatkozó jogszabályokat. Ezért nem is biztos, hogy a főváros lesz az ideális befektetési célpont; idén például elképesztő ütemben fejlődött a vidéki ingatlanpiac – tette hozzá az elnök. 
Airbnb-kulcsszéfek egy ház kapuján, Budapesten a VII. kerületben, a Síp utcábanFotó: Turbéky Eszter / MTI
A főváros mást szeretne
Egyelőre még nem érkezett megkeresés az Airbnb-től, de még ha érkezne is, törvénymódosítás nélkül nem is tárgyalhatnánk a céggel – mondta az Index érdeklődésére Kiss Ambrus főpolgármester-helyettes. A Fővárosi Önkormányzat álláspontja szerint
törvénymódosítás kellene ahhoz, hogy a lakástulajdonos helyett maga a szállásközvetítő platform szedje be az idegenforgalmi adót, hogy aztán továbbítsa azt a fővárosnak vagy a kerületeknek. 
Jelenleg ugyanis nem a fővárost illeti meg az idegenforgalmi adó beszedésének kizárólagos joga – az egy kivétel a Margit-sziget, amely fővárosi kezelésben van, mióta a tervezett teniszstadion beruházásai miatt elkerült a XIII. kerülettől –, de még ahhoz is jogszabályváltozás kéne, hogy a kerületekkel az adóbeszedés engedményezéséről szóló megállapodást lehessen adott esetben kötni. 
Ugyanakkor az adófizetés nélküli lakáskiadás csak az egyik probléma, amelyet ugyan valamelyest orvosolhatna egy efféle megoldás.
Mivel gyakorlatilag az történik, hogy egyesek kereskedelmi szálláshelykiadást végeznek, azonban nem így jelentik le a hatóságok felé, miközben kedvezményes adózást, lakosságnak járó kedvezményes rezsidíjakat vesznek igénybe az üzletszerű működés mellett, ezért hosszabb távon nem is ez lenne a jó megoldás a helyzet rendezésére
– jelentette ki Kiss Ambrus. A főváros javaslata az lenne, hogy amennyiben valaki életvitelszerűen az adott, időszakosan kiadott lakásban lakik, akkor számára nem korlátoznák a rövid távú kiadás lehetőségét. Abban az esetben azonban, ahol nem lakik az ingatlanban a tulajdonos, igenis korlátozni kellene, hogy ne egész évben legyen kiadható az ingatlan.
Az elmúlt években ugyanis ez kétségtelenül hozzájárult az albérletárak jelentős növekedéséhez és a lakhatási szegénység súlyosbodásához. Az egységes, minden kerületre vonatkozó szabályozás is épp azért lenne szükséges, mivel így elkerülhető lenne, hogy a rövid távú lakáskiadási szabályok kerületi szintű alakítgatásával egyes városrészek versenyelőnyre tegyenek szert. A pandémia előtt volt ezzel kapcsolatos egyeztetés a lakhatási szegénység ellen küzdő civil szervezetek bevonásával, azonban az elmúlt időszakban félbeszakadt az egységes szabályok kidolgozását előkészítő tárgyalássorozat. 
Még nem látszik, valóban megindul-e a nemzetközi turizmus, hogyan és mennyire áll vissza Budapesten a rövid távú lakáskiadási piac, a jövője meg pláne nem – mondta Kiss Ambrus. Épp ezért egyelőre egy nagyobb nemzetközi turisztikai kampányt sem lehet indítani, mivel a célcsoport sem világos, ráadásul önállóan a főváros ilyen tevékenységet nem is végez. 
(Borítókép: Airbnb-szálláshelyek kulcsszéfjei egy ház kapuja mellett a Kazinczy utcában, Budapest 7. kerületében 2020. február 20-án. Fotó: Turbéky Eszter / MTVA / Bizomány)"
Hungary,2021-06-27,Index.hu,https://index.hu/gazdasag/2021/06/27/heti-osszefoglalo/,"Olyat lépett a jegybank, amire tíz éve nem volt példa","Tíz év után emelt ismét alapkamatot a jegybank, Matolcsy szavaira pedig nagyot ugrott a forint, amely tavaly augusztusban volt utoljára ilyen erős. Körképünkben bemutattuk, mi kell ahhoz, hogy a környező országokba menjünk, valamint azt is, hogy merre mehetünk beléphetünk-e orosz vagy kínai oltással a karunkban. Támad a kajszitetű, esnek a gyümölcsárak, teleszemeteljük a fővárost, az állam vinné a vízműveket. Heti összefoglaló.
Monetáris poltika
Tíz éve nem volt ilyen: alapkamatot emelt az MNB
Az elemzői várakozásoknak és a jegybanki vezetők korábbi nyilatkozatainak megfelelően az MNB megemelte az alapkamat szintjét, amely szerdától 0,9 százalék. Közel tíz éve nem volt példa jegybanki alapkamat-emelésre Magyarországon. 
Matolcsy György kamatemelési ciklust jelentett be
Monetáris fordulatot jelentett be Matolcsy György jegybankelnök a keddi kamatdöntést követő online sajtótájékoztatón. Az MNB felfelé módosította az idei évre vonatkozó várakozásait: hat százalék körüli gazdasági növekedéssel és négy százalék feletti éves inflációval számol.
Lépett a jegybank, drágulnak a lakáshitelek?
Az MNB a kamatemeléssel a megugró áremelkedés ellen kíván fellépni, azonban a Bankmonitor szakértői szerint a döntés a hitelek törlesztőrészletére, költségére is hatást gyakorolhat.
Turizmus
Horvátországi nyaralást tervez? Mutatjuk, mire figyeljen
A szomszédos országok többségével már megállapodtunk a magyarok korlátozás nélküli beutazásáról. Ugyanakkor a történet nem ilyen egyszerű, mert van itt minden finomság a koronavírus biztosítástól a regisztrációig, mint beutazási feltétel. A védettségi igazolványról nem is beszélve. Mutatjuk a részleteket.
Beengednek az osztrák szállodába, ha keleti vakcinával oltottak?
Mi tévők legyünk, ha van oltási igazolványunk, de német úti célt néztünk ki magunknak? Olaszországban hol mozoghatunk korlátozás nélkül? Érdemes-e a szálláshelyek honlapját böngészni, ha biztosra akarunk menni, beléphetünk-e orosz vagy kínai oltással a karunkban? Megpróbáltuk összeseperni a fontosabb infókat azok számára, akiket Szputnyik V-vel vagy a Sinopharm vakcinájával oltottak be, de azok is találnak majd szemezgetnivalót, akik más oltóanyagot kaptak, de népszerű üdülési célpontot néztek ki maguknak.
Egészségügy
Nem kell már 25 évet várni a rákbetegek többségének gyógyulására
Megszüntetni a daganat kialakulásának okát, vagyis a génhibát – ezen dolgozik a magyar Oncompass Medicine. A cég tudományos igazgatóját, Peták Istvánt arról a döntéssegítő szoftverről kérdeztük, mely új távlatokat nyithat a rákgyógyításban. Mesterséges intelligencia segítségével az orvos nagyobb eséllyel találhat megfelelő gyógymódot a páciensnek, mint korábban, a fejlesztést az állami kórházak is használhatják majd, ha lesz rá pénz. Jelenleg percenként húsz ember hal meg a világon rákos megbetegedésben, Peták István szerint ez a folyamat éveken belül gyökeresen megváltozik. Interjú.
Gyatra pénzügyi helyzetben van több magyar kórház
Májusban több mint 9 milliárd forinttal gyarapodott a magyar kórházak adóssága, ilyen mértékű évközi emelkedésre eddig még soha nem volt példa. Így már csaknem 42 milliárd forintnyi tartozásállományt görgetnek maguk előtt az egészségügyi intézmények.
Környezetvédelem
Teleszemeteljük a fővárost titokban, aztán szenvedünk tőle
Komoly gondot, egyben nem kis költségvetési tételt okoz az illegális szemétlerakás a budapesti kerületeknek. A köztereinket titokban teleszemetelők módszerei ráadásul rengeteget finomodtak mára, ezért szinte lehetetlen tetten érni őket. Körkép.
Cukornádból legózni, ez csak a kezdet
A LEGO 2025-ig kivezeti az egyszer használatos műanyagokat a csomagolásból, tíz éven belül pedig az építőelemeket is újrahasznosított műanyagból akarják gyártani. A LEGO Csoport fenntarthatóságért felelős alelnökével, Tim Brooksszal a „zöldítő program” mellet arról is beszélgettünk, honnan mennyi cukornádat és újrahasznosított műanyagot importál a vállalat, és hol találhatóak a szélerőműveik.
Hiába a 3 tonnányi haltetem, fürdőzhetünk a Velencei-tóban
A Velencei-tóban néhány nap alatt több ezer kilónyi hal pusztult el véletlen egybeesések miatt. Ám az Országos Vízügyi Főigazgatóság, a megyei népegészségügyi hivatal és egy halkutató is azt támasztja alá, mindez kevés ahhoz, hogy a fürdővíz minősége egy bizonyos szint alá essen.
Mezőgazdaság
Támad a kajszilevéltetű
Ha van a kertjében kajszifa, jó eséllyel találkozott a legújabb hazai kárvetővel, a kajszilevéltetűvel. Vagy legalábbis látogatásának nyomaival. Ha pedig az idén nyári barackszezonban azt tapasztalja, hogy maga a kajszibarack mintha kisebb lenne a szokásosnál, akkor nem az ön készülékében van a hiba.
Egymásra érnek a gyümölcsök, esnek az árak
Gyorsan esnek az olykor extrém magasról induló gyümölcsárak, a terményekét a közelgő aratás sem törte le igazán.
Minden más
Matolcsy György: Hiba volt elfogadni a jövő évi költségvetést
A jegybankelnök erős kritikákat fogalmazott meg a Magyar Nemzetben megjelent hétfői írásában: a 2022-es költségvetés múlt heti elfogadását hibás döntésnek tartja, mert az jelentős kockázatokat épít be a gazdaság működésébe.
1700 milliárdos vagyon sorsa és a vízellátás a tét
Az önkormányzatok nem szívesen adnák és főleg nem ingyen a vízműveket, mert gond esetén nem tudnak azonnal reagálni. Inkább a veszteségeik kompenzálását és egy tízéves állami finanszírozású rekonstrukciós programot szeretnének.
Új vezetőt neveztek ki az adóhivatal élére
Varga Mihály pénzügyminiszter szerint a vírusválság megerősítette a digitális átállás fontosságát, ezért tovább kell gyorsítani az adóhivatal informatikai fejlesztésén, az új célok megvalósításával pedig Vágujhelyi Ferencet bízta meg.
Az évszázad befektetése, vagy inkább lufija?
Az elmúlt években több mint tízszeresére növekedett a bitcoin árfolyama, és ha az elmúlt tíz évet nézzük, akkor pedig több ezerszeresére növelte az értékét a világ legnépszerűbb kriptovalutája. Cikksorozatunk első részében a kezdetektől vesszük át a blokklánc és a hozzá kapcsolódó kriptovaluták történelmi alapjait.
Forint és tőzsde
A forint tavaly augusztusban volt utoljára olyan erős az euróval szemben, mint a héten: a keddi kamatdöntést követően – főként a jegybankelnök szavainak köszönhetően – szerdán 348 alatt is járt az euró ára. A hetet végül 351 közelében fejezte be.
A forint árfolyamának alakulása az euróval szemben az elmúlt napokbanFotó: TradingView
A BÉT részvényindexe, a BUX 48 461,47 ponton zárt pénteken, 0,71 százalékkal magasabban az előző heti záráshoz képest. A vezető részvények árfolyama a Richter kivételével erősödött a héten:
a Mol árfolyama 3,36 százalékkal emelkedett, a papír 2398 forinton zárt pénteken;
az OTP 2,23 százalékkal erősödött a héten, pénteken 16 750 forinton zárt;
a Magyar Telekom árfolyama 0,47 százalékkal nőtt, 424 forinton zárt pénteken;
a Richter árfolyama 4,35 százalékkal csökkent, 7920 forinton fejezte be a hetet.
A kis- és közepes részvények indexe, a BUMIX 3781,28 ponton zárt, ami 0,23 százalékkal alacsonyabb a múlt heti értékénél.
Ezek is a héten történtek:
Ismét figyelmeztetett a jegybank: aki teheti, célszerű mihamarabb folytatnia a törlesztést – hívta fel a figyelmet közleményében a Magyar Nemzeti Bank.
Vizsgálódik a GVH az építőipari alapanyag-drágulás miatt: a versenyhivatal vizsgálói csoportot hozott létre, hogy kiderítse az építőipari alapanyagok drágulásának okait.
Elszálltak a bérigények a vendéglátásban, a vendégek fizetik meg: a vendéglátásban dolgozók bére idén 20-30 százalékkal is magasabb lehet a tavalyinál a Magyar Vendéglátók Ipartestületének elnöke szerint.
Dagad az államadósság-állomány az unióban: tavaly Franciaország, Olaszország és Németország konszolidált bruttó államadóssága volt a legmagasabb az Európai Unióban.
Magyarország Eb-győzelme népszerű kimenetel: a múlt szombati Magyarország–Franciaország-mérkőzés lett minden idők legforgalmasabb eseménye a Tippmixen és a Tippmixprón egyaránt.
A hibridhajtásban látja a jövőt a 30 éves Magyar Suzuki: a cég azzal számol, hogy a következő öt–tíz évben a járműiparban még a hibrid technológiáé lesz a főszerep.
Az Amazon a legértékesebb márka: idén is az Amazon áll a világ legértékesebb márkáinak az élén, harmadik éve foglalja el ezt a helyet; a második továbbra is az Apple.
Meghaladta a 600 ezret a panelek átlagos négyzetméterára: számottevő az érdeklődés a panellakásokra
Pozsony után Budapesttel is megállapodna az Airbnb: júliustól az Airbnb szedi be a pozsonyi turisztikai szállásadót, és azt közvetlenül Pozsony városába utalja át.
(Borítókép:  Szigetváry Zsolt / MTI)"
Hungary,2021-06-24,Index.hu,https://index.hu/gazdasag/2021/06/24/pozsony-utan-budapesttel-is-megallapodna-az-airbnb/,Pozsony után Budapesttel is megállapodna az Airbnb,"Júliustól a most megkötött megállapodás értelmében az Airbnb szedi be a  pozsonyi turisztikai szállásadót, és azt közvetlenül Pozsony városába utalja át a házigazdák nevében – adta hírül közleményében a platform.  A társaság és a Pozsony városa között létrejött megállapodás az első ilyen jellegű együttműködés a V4-ek országcsoportban, ugyanakkor világszerte ehhez hasonló megállapodások keretében eddig már több mint 3,4 milliárd dollárt utalt át helyi önkormányzatok részére, ami közel egymilliárd dollárral több, mint 2020 szeptemberében. Az idén kezdték meg például Rotterdamban, illetve Wiesbadenben is a turisztikai adók továbbítását a városvezetésnek. 
A társaság közleménye idézi Monika Debnárová, a Pozsonyi Városháza és a Turisztikai és Nemzetközi Kapcsolatok Bizottság tagját, aki szerint a megállapodás évi 600 ezer eurós bevételt hozhat a városnak. Úgy látta, hogy emellett segíthet a város turizmusában kiegyenlítettebb piaci feltételeket teremteni. 
 ""Az Airbnb együttműködik a szabályozó testületekkel és turisztikai szervezetekkel a felelős és fenntartható turizmus előmozdításának érdekében, a helyi családok támogatásáért és a közép- és kelet-európai gazdaság fellendítéséért. Különösképpen örülünk a Pozsonnyal való együttműködésnek, mivel ez az első ilyen jellegű partnerségünk a Visegrádi Csoportban. Jó partnere szeretnénk lenni a városoknak, és szeretnénk ilyen megállapodást Budapestre és Prágára is kiterjeszteni, illetve tovább támogatni a turizmus fellendülését a világjárvány után"" mondta Vladimir Beroun, azAirbnb, CEE & CIS, Public Policy Managere."
Hungary,2021-06-19,Index.hu,https://index.hu/fomo/2021/06/19/celeb-botranyok-kordos-szabolcs-konyv-showbiznisz-hungary/,Magyar celebek eltussolt botrányairól rántották le a leplet,"Kordos Szabolcs új könyvében a média útvesztőit ismerő informátorok működtek közre, bevezetve az olvasót a celebipar legismeretlenebb zugaiba. Szaftos pletykákra mindig van kereslet, de mi a helyzet azokkal, akik megúszták a botrányt?
Megjelent Kordos Szabolcs könyvszériájának új darabja, a Showbusiness, Hungary. A Hungary-sorozat most debütált részében a hazai celebek életére összpontosít az író, miközben arra igyekszik választ adni, mennyit érnek a piacon Magyarország hírességei, gazdagok-e, kik és miért kerülnek a címlapokra, illetve hogy miként élik meg ismertségüket – ehhez a szakmában régóta tevékenykedő bennfentesek, esetenként pedig maguk a hírességek álltak rendelkezésre.
Szó esik többek között olyan sztorikról is, amelyek esetében csak a puszta szerencsén múlt, hogy a főszereplőjük körül nem robbant ki botrány, ami a celebiparban ugyanúgy lehet előny, mint hatalmas hátrány is. Volt, akit a kegyetlensége hajított ki kis híján a szakmából, mást az alkoholizmusa vagy a drogfüggősége, de volt olyan is, aki a szeretője miatt kockáztatott mindent.
A csillag, akivel senki sem szeret együtt dolgozni
Szakmai körökben mindenki számára ismert tény, hogy a televíziózás egyik sikeres, korai nagy alakjának pályafutását a kollégái elleni folyamatos abúzus tette tönkre. Bár a produkciói jól mentek, és biztos megélhetést adtak neki, a műsorvezetővel senki sem szeretett dolgozni, mert olyan kegyetlenül bánt a stáb tagjaival, hogy azt már a show-bizniszben edződött munkatársak sem tolerálták. Ha az illető ma lenne vezető beosztásban, akkor alighanem fellázadnának ellene a produkció dolgozói. Ő botrány nélkül lépett ki a rivaldafényből, azonban
tettei nagyban hozzájárultak ahhoz, hogy a csillogás és a nézettség korszaka lejárt.
Büntetlenül ebben a műfajban sem lehet mindent megtenni.
Pengeélen az alkohol miatt
Mondhatni, ártatlanabb az egyik ismert zenész és médiaszemélyiség története, akinek élete néhány sötét évét kábítószer- és alkoholproblémák homályosították el. Ártatlanabb, hiszen ő nem szándékosan és szisztematikusan bántotta a körülötte lévőket, hanem a betegsége fordította ki egy időre a személyiségét. A függőséget az átlagember egy ideig leplezheti ugyan, ám eljön az a pillanat, amikor a külvilág számára is nyilvánvalóvá válik a baj. Egy színpadi ember még inkább kitett a lelepleződésnek, főleg, ha úgy viselkedik, mint történetünk alanya, aki több vidéki koncertjén is ittasan jelent meg, sokszor csak nagy nehézségek árán bírt énekelni, és akkor sem feltétlenül azt a számot, amelyet a zenészei játszottak éppen. Az i-re a pont egy művelődési házban lezajlott esemény tette fel, amikor az énekes
a színpadról lebukdácsolva nekiesett egy férfinak, majd hosszasan birkóztak a földön.
Az egész bizarr jelenetet felvette a biztonsági kamera, így jó esély volt rá, hogy masszív botránnyá álljon össze a történet. A sztár azonban hihetetlen szerencsével elkerülte a lebukást, és akkor fogadalmat tett, hogy megváltozik. Mentségére legyen mondva, így is tett, és ma már egyáltalán nem hallani pletykákat arról, hogy a fellépésekre vitatható állapotban érkezne, sőt még a koncertek után is csak üdítőt kortyolgat.
Fotó: Kordos Szabolcs
Kávé helyett kokain
Ha már a drogoknál tartunk, jegyezzük meg, hogy a szórakoztatóipar bohémabb tagjainak a fű, a média gazdasági elitjének pedig a kokain a választott mérge. Aki erről a témáról szeretne többet tudni, annak az író ajánlja a Hungary by Night című könyvét, amely drogügyekben is ad egy kis gyorstalpalót. Ha hinni lehet az „iparági mélytorkoknak”, a képernyős drogfogyasztás mindössze egy-két ismertebb arcra korlátozódik, és ők is sikeresen elkerülték eddig, hogy lelepleződjenek. Vélhetően nem lépték túl azt a mennyiséget az öltözőben, amely miatt szétesne a viselkedésük.
Az egyik műsorvezető mindig fáradtan érkezik, aztán gyorsan felpörgeti magát a munkára. Nem szeretném tudni, hogy mivel él, de, ha lehet így fogalmazni, akkor ésszel használja
– mesélte egy informátor. A kokain és kisebb mértékben a speed jelen van a médiában, de a felvételek előtt csak kevesen szippantják fel, mint ahogy az ittasan színpadra lépő színészek legendája is idővel a múltba vész. Részeg műsorvezetést ellenben láttunk már párszor, de eddig egy-két kivétellel az esetek megmaradtak szakmai berkeken belül, a néző legfeljebb találgathatta, hogy miért volt más egy kicsit aznap este a kedvence.
Szex és szervezkedés
Szexbotrányokban meglehetősen gyérül állunk, legalábbis a brit bulvárlapokban jóval nagyobb arányban szerepelnek balul elsült félrelépések, lebukott szédelgők, mint nálunk, de hát kis ország, kis szex, nincs ezen mit csodálkozni. Pletykák keringenek persze arról, hogy ki kivel és mikor, a bulvárszakma tapasztaltabb versenyzői képben vannak egyes hírességek múltjával és jelenével, ezek az információk azonban ritkán jutnak el a nyilvánosságig. A korábban már említett olvasóriporter miatti rettegés után, akinek van egy csepp esze, az ügyesen konspirál. Egy tapasztalt, immáron évek óta a köztudatban élő hölgy olyan aprólékosan kidolgozta a szeretőjével való találkozás menetét, hogy azt James Bond sem tudta volna jobban megoldani. A testvére nevére vásárolt egy kis autót, amelyet egy kültelki utcán hagyott. A saját kocsiját két utcával arrébb leparkolva
átült a pici és rozoga járműbe, amelyről senki sem sejtette volna, hogy egy sztárt rejt.
Innen a minden héten máshol lefoglalt Airbnb volt a következő állomás, ezt szigorúan a férfi nevére vették ki, nem éppen költséghatékony módon több napra, hogy még a tulajdonos se tudja pontosan, mikor vannak a szobában a vendégei. Az érkezést a férfi gyalog, a sztár autóval oldotta meg, minél nagyobb időeltolódással. A tény, hogy most erről az esetről írunk, jól mutatja, hogy a konspiráció nem sikerült tökéletesen, mert a szeretők lebuktak, azonban botrány soha nem pattant ki az ügyből.
(Borítókép: Képünk illusztráció! Fotó: Georges De Keerle / Getty Images)"
Hungary,2021-05-28,Index.hu,https://index.hu/fomo/2021/05/28/milliardosok-millenial-mark-zuckerberg-facebook-tiktok-arbnb-snapchat/,Ismerje meg a világ legfiatalabb dollármilliárdosait!,"Kevesen vannak, de egyre nagyobb a befolyásuk: a millenniál korosztály milliárdosai között van olyan, aki három év alatt került be a leggazdagabbak közé, és egy kivétellel egyikük sem veszített vagyonából tavaly, a pandémia évében.
Összesen 2755 dollármilliárdos él a világon, és közülük mindössze 106-an vannak, akik a millenniálok közé tartoznak, azaz 1981 és 1996 között születtek – miközben a földön 1,8 milliárdan élnek ebből a korosztályból. Ők jelentik a világ leggazdagabb kasztjának 3,8 százalékát, az összvagyonuk pedig 573,1 milliárd dollárra tehető. A Forbes adatai alapján a Visual Capitalist elkészítette az új generációs milliárdosok toplistáját, bemutatva a 25 leggazdagabbat életkor, nemzetiség, vagyon és iparág szerint.
A lista legidősebb szereplője idén lesz 40, a legfiatalabbja pedig 25 éves. Ha a teljes névsort nézzük, feltűnő az Egyesült Államok dominanciája, 33 fiatal milliárdost adtak eddig a világnak, a második helyezett Kína pedig 23-at. Pekingnek ugyanakkor ma már több dollármilliárdos lakója van, mint bármely más városnak a bolygón.
Az amerikai leggazdagabbak egy része főleg techcégeknek köszönheti a vagyonát (Snapchat, Facebook, Airbnb), míg mások örökösödés révén kerültek fel a listára. Ilyen Lukas Walton, a Walmart-alapító Sam Walton unokája, Amerika leggazdagabb családjának tagja.
Kínában extrém példákat is találni, a 39 éves Kate Wang például mindössze 3 év alatt hozott össze 5 milliárd dollárt az általa alapított, e-cigarettát gyártó cég révén, és hamarosan az ország leggazdagabb nőjének címéért versenyezhet.
 Forrás: VisualCapitalist.com 
A világ milliárdosainak 86 százaléka tudta növelni vagyonát tavaly, a pandémia által nehezített környezetben is. A millenniálok közül szinte mindenki gazdagodott vagy megtartotta vagyonát, egy kivétellel: a Wallmart-örökös Lukas Walton 3 milliárd dollárt bukott egy év alatt. Íme a legtöbb növekedést elérő fiatal milliárdosok:
Mark Zuckerberg: +35 milliárd dollár
Csang Ji-ming: +19,4 milliárd dollár
Jang Huj-jen: +9,3 milliárd dollár
Dustin Moskovitz: +8,5 milliárd dollár
Su Hua: +14,9 milliárd dollár
Bár a leggazdagabb fiatalok aránya elenyészőnek tűnhet a világ milliárdosai között, az látható, hogy a gazdasági hatalmuk és befolyásuk ennél sokkal nagyobb. A 97 milliárd dollárjával a millenniállistát vezető Facebook-alapító, Mark Zuckerberg évek óta Jeff Bezos és Bill Gates ligájában játszik, globális szereplőkkel csatázva befolyása megőrzéséért.
(Borítókép: Dustin Moskowitz, Pavel Durov és Evan Spiegel. Fotó: Getty Images Hungary)"
Hungary,2021-05-28,Index.hu,https://index.hu/kulfold/2021/05/28/airbnb-buli-rendezveny-osszejovetel-koronavirus-utazas-jarvany-pandemia/,Továbbra is tiltja a partikat az Airbnb,"Az Airbnb 2020 augusztusában bejelentette, hogy megtiltja a partikat a szálláshelyeken, valamint a vendégek számát tizenhat főben maximalizálja. Jelezték, ez az intézkedés addig érvényes, amíg a cég fel nem oldja. Szerkesztőségünkhöz eljuttatott közleményük szerint a tiltást legalább nyár végéig meghosszabbítják.
Fotó: Smith Collection/Gado / Getty Images Hungary
Ez azt jelenti, hogy nem lehet az ingatlanokban a foglalásban részt vevőkkel együtt tizenhat főnél nagyobb összejöveteleket tartani, függetlenül attól, hogy a házigazda engedélyezné-e őket.
Mérettől függetlenül tilos olyan összejöveteleket tartani, amelyek másokat zavarhatnak. Az ilyen típusú rendezvényeket szervező vendégek fiókját eltávolíthatják, és a házigazdák is következményekkel nézhetnek szembe – ami akár a hirdetésük eltávolítását is jelentheti.
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2021-05-25,Index.hu,https://index.hu/gazdasag/2021/05/25/airbnb-pandemia-balaton-lakaskiadas-koronavirus-magyar-apartmankiadok-egyesulete/,"Fordult az Airbnb-kocka: Budapest szenved, a vidék szárnyal","Kettészakadt a magyar Airbnb-piac, amelynek budapesti ágazatát lefagyasztotta a világjárvány, amikor összeomlott a nemzetközi turizmus. Eközben a megugró belföldi kereslet miatt vidéken egyre nagyobb üzletté válhat a rövidtávú lakáskiadás – írja a Világgazdaság.
Kevesebb mint a felére csökkent az elmúlt tizennégy hónapban a kiadó budapesti Airbnb-lakások száma. A pandémia előtt még 14-15 ezres kínálatból 6-7 ezren próbálkoznak továbbra is rövidtávú szálláskiadással a fővárosban.
Azonban a talpon maradók körében is óriási a bizonytalanság. A júliusra ígért uniós vakcinaútlevél az előszezonon már nem tud segíteni – mondta Schumicky Balázs, a Magyar Apartmankiadók Egyesületének (MAKE) elnöke.
A vidéki szálláspiac ellenben egyre inkább magára talál. A kereslet növekedését tükrözi a magánszállások ára is, amelynek a szintje a hotelekével párhuzamosan egyre feljebb kúszhat, különösen a legnépszerűbb úticéloknál, például a Balatonnál.
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés"
Hungary,2021-05-17,Index.hu,https://index.hu/belfold/2021/05/17/koronavirus-nyitas-nyar/,Stresszel a nyitástól? Nincs egyedül!,"Összességében inkább stresszel tölti el a magyarokat a nyitás és az idei nyár gondolata. Bár nem vált az egész ország remetévé az elmúlt bő egy évben, nyáron még leginkább otthonukban látják magukat az emberek jövés-menés helyett. Annak, aki mégis kimozdul, úgy tűnik, ezúttal maximum a Balaton lesz a Riviéra. Az emberek óvatosan és szkeptikusan fogadják, hogy a nyárra visszakaphatják régi életünket.
Az erről szóló Allianz-felmérésben résztvevők döntő többsége, azaz 70,2 százaléka szerint az alapvető óvintézkedéseket betartva még lehet élményekkel teli nyaruk, és ezért kompromisszumokra is hajlandók. Ez azt jelenti, hogy ők inkább hordják a maszkot, csak lehessen jönni-menni, kirándulni. A kitöltőknek mindössze 7,5 százaléka vallotta magát optimistának, és érzi azt, hogy most már visszakaphatja a régi életét. Ennél jóval többen – 22,3 százalék – bizonyultak borúlátónak, és vélik úgy, hogy talán majd a következő nyár lehet olyan, mint a koronavírus előtt.
A legtöbben óvatosnak vallják magukat, ha a szabadidős tevékenységekről kell nyilatkozni. A válaszadók 70,8 százaléka jobban meggondolja, mit csináljon, kikkel találkozzon, merre és mivel menjen. Noha csak a válaszadók 12,6 százaléka választja a remete életmódot, azaz keres inkább otthoni elfoglaltságot magának, arra a kérdésre, hogy milyennek látnak egy átlagos nyári hétvégét, a válaszadók közel fele arra voksolt, hogy leginkább otthonában tölti majd az ideje nagy részét, és csak akkor mozdul ki, ha nagyon muszáj. A résztvevők 14,9 százaléka családi és baráti programokkal tervez a hétvégékre, 39,2 százaléka szerint pedig a strandon talán nem kell maszkot viselni, de idén nyáron még mindenki nagyon óvatos lesz. 
A (Kapu)nyitási pánik karantén után?” címet viselő felmérésben több mint ezer embert kérdeztek meg. Nem  számít reprezentatívnak, de  idén arra voksoltak a legtöbben, hogy maximum a Balatonban csobbannak vagy valamilyen tematikus országjáró túrát szerveznek. A válaszadók 69,7 százaléka tervez idén belföldi üdülést. A kitöltők válaszadási hajlandóságából azt a következtetés vonható le, hogy a külföldi utazást tervezők is sokkal óvatosabbak, ugyanis 40,5 százalékuk szerint hasznos átböngészni az utasbiztosítási lehetőségeket, hogy mik vonatkoznak például az olyan esetekre, ha utazás során lesz valaki koronavírusos. A felmérésből az is kiderül, hogy legtöbben autóval indulnának útnak (66,9 százalék) és az Airbnb szállásokat, apartmanokat, panziókat vélik a legbiztonságosabbnak (63,6 százalék).
A résztvevők jelentős többsége, csaknem 70 százaléka a gyermekek is óvatosságra int, ami a táboroztatását illeti, és egyetért azzal a gondolattal, miszerint ezt még alaposan át kell gondolniuk a szülőknek. További érdekesség, hogy
a válaszadók 61,8 százalékát inkább stresszel tölti el a nyár gondolata, nem érzi magát felkészültnek a nyitásra lelkileg.
 (Borítókép:  Fürdőzők Balatonfenyvesen 2020. augusztus 8-án. Fotó: Varga György / MTI)"
Hungary,2021-04-21,Index.hu,https://index.hu/gazdasag/2021/04/21/airbnb-rendelet-terezvaros/,A lakók jóindulatán múlhat az airbnb-s lakások sorsa,"Az Airbnb-jelenség által leginkább érintett kerületek közül Terézváros úttörőként megalkotta az első önkormányzati szabályozást, amely igyekezne élhetővé tenni az airbnb-zés műfaját. Mind a nyugalomra vágyó lakóközösség, mind a rövid távú lakáskiadásból élők számára.
„Élni és élni hagyni – ez volt a mottónk, amikor belevágtunk az első hazai önkormányzati Airbnb-rendelet megalkotásába – mondta az Indexnek Kerék-Beleznay Zsuzsanna, Terézváros alpolgármestere. – Lépnünk kellett, mert régóta sok probléma akadt a helyi buliturizmussal. Ezen belül is a külföldről hozzánk érkező legény- és lánybúcsús társaságokkal. Hangoskodtak, szemeteltek, kihánytak az ablakon, egyszóval nem tartották be a házirendet. Őket ráadásul a feketézők nemegyszer az illegálisan kiadott airbnb-s lakásaikban szállásolták el, így a lakók nem tudták, hogy ki a szállásadó, akit ilyenkor lehetne értesíteni, akinek a zaj és a tapasztalt kényelmetlenségek miatt panaszt lehetne tenni″ – írta le a sokunk számára egyáltalán nem ismeretlen helyzetet az alpolgármester.
Fotó: Smith Collection / Gado / Getty Images Hungary
Időközben a szomszédos Erzsébetváros mellett az Airbnb-jelenségben leginkább érintett terézvárosi önkormányzatot a lakókon túl ugyanúgy nyomás alá helyezték a tisztességes, szabálykövető szállásadók is, akik szeretnék tudni, hogyan tervezzenek. Főleg, ha az optimista forgatókönyvek szerint a nyarunk már szabad lesz a vírustól, így ismét beindulhat a budapesti, egyúttal a megszokott belvárosi turizmus is.
A szállásadók most egyébként sincsenek könnyű helyzetben, akik csak Terézvárosban rengeteg, közel kétezer legális airbnb-s lakást üzemeltetnek. Teljesen megértjük az ő szempontjaikat is, ezért a korábbi híresztelésekkel ellentétben fel sem merült, hogy szeretnénk az Airbnb üzletágat, adott esetben családok megélhetését ellehetetleníteni. Erről szó sincs, cserébe kompromisszumra, a nyugodt, békés együttélés feltételeinek megteremtésére törekszünk
– emelte ki a leendő, egyelőre rendelettervezetként létező szabályozás egyik megalkotójaként Kerék-Beleznay Zsuzsanna.
A tervezett Airbnb-megregulázás főbb elemei, azaz így működhetnek a jövőben a terézvárosi Airbnb-k:
A rövid távra kiadott lakás üzemeltetőjének rendelkeznie kell az airbnb-zéshez az adott társasház hozzájárulásával. A tulajdonosok közül több mint 50 százaléknyi hányaddal rendelkezők kellenek a társasház szervezeti és működési szabályzatának (szmsz) elfogadásához, amelyben szabályozni tudják azt, hogy lehet-e egy adott lakásban airbnb-zni, vagy sem. Ha az szmsz ezzel kapcsolatos rendelkezést nem tartalmaz, akkor lehet. Ha viszont korlátozni akarnak, azt csak az szmsz-ben tehetik meg.
Az Airbnb-üzemeltetőnek ki kell írnia a szálláshely bejáratánál a Nemzeti Turisztikai Adatszolgáltató Központban használt regisztrációs számát.
Az üzemeltetőnek az is dolga, hogy jól látható helyen angol nyelven kifüggessze a társasházban érvényes házirendet.
Az üzemeltető szintén köteles 24 órás rendelkezésre állást biztosítani a társasház lakóinak, leginkább azzal, hogy közzéteszi a saját telefonszámát, vagy egy megbízottjáét.
Jöhet az Airbnb-felügyelet
Összességében pozitív iránynak tartja a most elindult folyamatot Rege Mihály, a Felelős Szálláskiadók Szövetségének elnöke. Különösen azt a momentumot, hogy lekerült a napirendről a szerinte hamis vád, miszerint az Airbnb lenne felelős a lakhatási válságért, a járványhelyzet kitörése előtt elszálló budapesti lakás- és albérletárakért. Ahogy azt is fontosnak tartják, hogy az airbnb-s lakásokkal kapcsolatos problémáknak igenis legyen gazdája, hogy ezeket mielőbb lehessen orvosolni.
Budapest, VII. kerületi bulinegyed 2020. július 14-énFotó: Akos Stiller / Bloomberg / Getty Images Hungary
Ugyanakkor Rege Mihálynak és kollégáinak lakáskiadói oldalról vannak kritikai észrevételeik. Azon túl, hogy értik a rendeletalkotói logikát, miszerint alapvetően eddig is a lakók szenvedték el az Airbnb esetleges negatív hatásait, ezért az ő problémáikra is muszáj az önkormányzatnak megoldást kínálnia. Ugyanakkor azt nem tartják életszerűnek, hogy a mostani rendelettervezet alapján a lakóközösségek tulajdonosai félévente szavazgassanak a házban lévő Airbnb-lakások létéről.
Mi úgy látjuk, mindezt pont meg kellene fordítani, és a társasházakkal a jövőben nem azt kellene engedélyeztetni, hogy valaki eleve elindulhasson az Airbnb-vel, hanem akkor közbeavatkozni, amennyiben probléma van. Az szintén jó kérdés, hogy innentől mi lesz a már meglévő legális Airbnb-lakások és tulajdonosaik sorsa, akik sok esetben milliós összegeket fizettek parkolóhely-megváltásra, ha a lakók önkényesen, visszaélve a helyzettel nem adnak zöld utat a vállalkozásnak? Félünk attól, hogy kialakulhatnak ezek a rendkívül méltatlan helyzetek
– fejtette ki Rege Mihály az Indexnek.
Ám nem csak kritikát, alternatív javaslatokat is megfogalmaz a Felelős Szálláskiadók Szövetsége, akik pont a napokban küldték el a terézvárosi önkormányzatnak is az úgynevezett Airbnb-felügyeletről szóló tervüket. Ez lényegében egy napi 24 órában hívható központi telefonszám lenne, ahová bárki be tudja jelenteni, lakó, közös képviselő, ha bármi problémát észlel a szomszédban.
Rege Mihály hozzáteszi, ehhez praktikusan kiszállási egység is tartozna, arról nem is beszélve, hogy ma már számtalan technikai eszköz rendelkezésre áll, köztük olyan zajmérő berendezések, amelyek monitorozni tudnák, hogy mekkora a hangoskodás egy kiadott lakásban. Ez egyúttal jól visszakövethető rendszert is jelenthetne, hogy melyek az illegális, illetve legális, mégis renitens lakások. Most erre a felvetésre, felajánlásra várják az önkormányzattól a reakciót.
Mikor sújt le a szigor az Airbnb-re?
Most épp ott tart a folyamat – tudta meg az Index Terézváros kereskedelemért és turizmusért felelős alpolgármesterétől, hogy a helyi, kerületi képviselő-testület már elfogadta a rendelettervezetet. Ezt azóta elküldték véleményezésre a Gazdasági Versenyhivatalnak, illetve a kormányhivatalnak, majd a javaslataik alapján véglegesíti a tervezetet a terézvárosi képviselő-testület. Életbe akkor lép a rendelet, ha mindhárom testület kimondja rá az áment.
Az országgyűlés által megszavazott kereskedelmi törvény módosítása arra adott lehetőséget az önkormányzatoknak, hogy éves szinten meghatározzuk a szálláshely-szolgáltatásra rendelkezésre álló napok számát. Ezek után a lakók és a közös képviselők körében is kérdőíves felmérést végeztünk, valamint megkérdeztük a szakmai szervezeteket, többek között a Felelős Szállásadók Szövetségét. Hamar egyértelművé vált, hogy a napok számának korlátozása nem lesz elég a probléma megoldásához. Sőt, ezzel csak az illegális szálláshelyeket szaporítanánk
– érvel Kerék-Beleznay Zsuzsanna, aki úgy véli, idén várhatóan nem, legkorábban a jövő év elején léphet életbe a terézvárosi Airbnb-rendelet, hisz kell időt hagyni a felkészülésre a szállásadóknak. Addig is folyamatosan egyeztetnek a szomszéd, VII. kerülettel, akiknek szintén elküldték a rendelettervezetet. A terézvárosi alpolgármester úgy tudja, ők is dolgoznak hasonló terveken, nekik is van helyi munkacsoportjuk, amely a felelős és élhető airbnb-zés műfaját igyekszik Erzsébetvárosban is meghonosítani.
Tényleg az Airbnb miatt szállnak el a lakásárak?
A közkeletű vélekedéssel ellentétben az adatok alapján nem jelenthető ki, hogy az Airbnb drágítja az albérleteket. Kiderül viszont, hogy az Airbnb csupán 2014–2015 magasságában robbant be Budapesten, miközben a budapesti belvárosi albérletárak már 2010-től folyamatosan drágultak. Ahogy azt sem lehet állítani, hogy pusztán egyetlen tényező, történetesen az Airbnb tehető felelőssé a hazai ingatlanpiaci folyamatokért, mert számtalan más oka is van az árak alakulásának. A rövid távon kiadott lakások a budapesti lakásállomány mindössze egy százalékát teszik ki, a lakatlan lakások aránya 12 százalék, valamint a lakások 16 százaléka cserélt gazdát 2015 és 2018 között. Az Airbnb által leginkább érintett V–IX. kerületekben ugyanezek az arányok: 4, 19 és 20 százalék – állítja Hanti Gergely, aki végzett programtervező matematikusként, egyben rövid távú lakáskiadóként mintegy hobbiból készített tavaly tanulmányt azzal kapcsolatban, hogy az Airbnb-jelenség hogyan hat valójában a budapesti lakáspiacra, illetve ingatlanárakra.
A Felelős Szálláskiadók Szövetségének tavalyi számításai az Airbnb adatai, valamint a booking.com-on kiadott lakások számának nagyvonalú becslése alapján azt mutatják, hogy a koronavírus-válság berobbanása előtt legfeljebb 0,6 százalék lehetett azon egész lakások aránya, amelyeket az év nagyobb felében rövid távú kiadásra hasznosítottak. Ez mára persze a töredékére csökkent, és a korábbi állomány harmadát sem éri el azon lakások száma, amelyek még aktívan jelen vannak a piacon.
(Borítókép: Budapest VII. kerületében a bulinegyedként ismert rész, a Kazinczy utca 2017. augusztus 29-én Fotó: Balogh Zoltán / MTI)"
Hungary,2021-05-10,Index.hu,https://index.hu/belfold/2021/05/10/rendorseg-31-fos-buli-kiss-robert-operativ-torzs/,31 fős illegális buliba köszönt be a budapesti rendőrség,"Csendháborítás miatt intézkedtek 31 személy ellen az V. kerületben, akik egy Airbnb-lakásban tartottak magánrendezvényt – jelentette be Kiss Róbert, az operatív törzs műveleti központjának helyettes vezetője az operatív törzs hétfői sajtótájékoztatóján.
Kiss Róbert más tiltott rendezvényekről is beszámolt. Még péntek hajnalban egy budapesti belvárosi csendháborítás miatt tettek bejelentést a rendőrségen. A járőrök 17 külföldi állampolgárt találtak a helyszínen, szabálysértési eljárást indítottak ellenük. A szervező francia állampolgár felelősségét külön eljárásban vizsgálják. 
Szombaton hajnalban a VII. kerületben egy nyolcfős zenés születésnapi magánrendezvényt tartottak egy szórakozóhelyen, a magánrendezvényekre vonatkozó szabályok és a kijárási tilalom megszegése miatt itt is eljárást indítottak. 
A maszkviselést 1490-en hagyták figyelmen kívül a hétvégén, összesen 363-an szegték meg a kijárási tilalmat – ismertette az operatív törzs műveleti központjának helyettes vezetője."
Hungary,2021-04-29,Index.hu,https://index.hu/gazdasag/2021/04/29/airbnb-berleti-dij-stagnalas-ingatlanpiac-lakaskiadas-berlakas-alberlet-ksh/,"Stagnálnak az albérletárak, mi vár a lakáshotelesekre?","A terézvárosi szigorítás begyűrűzhet más kerületekbe, ami hatással lehet a bérleti díjakra is.
Egy hete írtunk cikket az Indexen arról, mennyire befolyásolják az airbnb-s lakáskiadók az albérletárakat Budapesten, és a többéves kimutatások alapján arra jutottunk: nem feltétlenül ők mozgatják egyedül az árakat. Ez különösen igaz most, amikor a turizmus a bedőlés szélén egyensúlyozik a koronavírus-járvány miatt, és alig jön turista Magyarországra, akik rövid távra bérelnének ingatlant.
Tavaly áprilisban a piac azonnal reagált, ahogy életbe léptek az utazási korlátozások, és az albérletárak hosszú idő után csökkentek. A folyamat néhány hónap elteltével megállt, jelenleg szinte stagnálás látható. A KSH–ingatlan.com lakbérindexének legfrissebb, márciusi eredményei azt mutatják, hogy
az előző hónaphoz képest 0,5 százalékkal nőttek a bérleti díjak az országos kínálatban, Budapesten pedig 0,8 százalékos az emelkedés. Ám országos szinten a bérleti díjak még így is 1,6 százalékkal, a budapestiek 2,2 százalékkal maradnak el a tavaly áprilisi szinttől.
A kínálat viszont mintegy 10 százalékkal bővült éves szinte, közel 21 ezer lakást szeretnének jelenleg kiadni a magyarok.
Április végén az átlagos budapesti albérleti díj 130 ezer forint volt. Az V. kerület bizonyult a legdrágábbnak 170 ezer forintos átlaggal, a legolcsóbbnak pedig a XIX. kerület, ahol ugyanilyen típusú lakásokat már 110 ezer forintos áron kínáltak. A debreceni albérletek esetében az átlagos bérleti díj 100 ezer forintra rúgott, míg Győrben 110 ezer forintért kínálták a kiadó lakásokat átlagosan. A kecskeméti, nyíregyházi és pécsi albérletpiacot egyaránt 90 ezer forintos átlagos havi bérleti díj jellemezte, Szegeden pedig 95 ezer forintot fizettek a bérlők átlagosan.
Az elemzés ugyanazt a kérdést veti fel, amivel mi is részletesen foglalkoztunk cikkünkben: a terézvárosi airbnb-szabályozás vajon más kerületekben is megjelenik-e majd, és ez hogyan fogja befolyásolni a kínálatot és a hazai albérletárakat, valamint a hazai lakáshotelesek helyzetét?"
Hungary,2021-04-18,Index.hu,https://index.hu/kulfold/2021/04/18/az-unios-biztos-udvozolte-a-multinacionalis-cegek-megadoztatasanak-amerikai-tervet/,Az uniós biztos üdvözölte a multinacionális cégek megadóztatásának amerikai tervét,"Thierry Breton, a belső piacért felelős európai uniós biztos üdvözölte vasárnap azt az amerikai elképzelést, amely szerint egy 21 százalékos globális társaságiadó-minimumot állapítanának meg a nemzetközi tevékenységet folytató vállalatok számára függetlenül attól, hogy a nyereségük mely országhoz kötődik.
Úgy vélem, hogy egy érdekes javaslat került az asztalra. Támogatjuk a pénzügyi harmonizáció miatt. Nemcsak európai szinten, hanem világszinten is
– mondta a biztos a BFM francia hírtévében.
Thierry Breton szerint „ez egy elegáns megoldás lesz"" ahhoz hogy „emelt fővel jöjjünk ki"" a nagy internetes vállalatokra, köztük a Google-ra, az Amazonra, a Facebookra és az Airbnbre kivetendő adóról az OECD kereteiben folyó tárgyalások kudarcából.
Franciaország 2019 júliusban egyoldalúan fogadott el, majd vezetett be új adónemet a digitális óriáscégek megadóztatására.
A 21 százalékos adó szerintem nagyon jó, ami minket illet, nem tartjuk megbotránkoztatónak 
– mondta az uniós biztos, korábbi francia gazdasági és pénzügyminiszter.
Franciaország, ahol a társasági adó kulcsa jelenleg akár a 28 százalékot is elérheti, és 2022-ben csökken 25 százalékra, az OECD keretein belül szeretett volna bevezetni egy nemzetközi adót a multinacionális vállalatokra, egy a nyereségre kivetendő legalább 12,5 százalékos globális társaságiadó-minimummal, amely a jelenleg Írországban érvényben lévő aránynak felel meg.
Természetesen nyitottak vagyunk az összeg emelésére 
– mondta Bruno Le Maire francia gazdasági miniszter április elején a Bloomberg TV csatornának, egy nappal azután, hogy Janet Yellen amerikai pénzügyminiszter ismertette a társaságiadó-emelési terv részleteit. A terv célja, hogy az adóelkerülés megakadályozásával 15 év alatt 2500 milliárd dollár új költségvetési bevételt teremtsenek elő."
Hungary,2021-04-07,Index.hu,https://index.hu/belfold/2021/04/07/a-lakas-nem-szalloda-uzeni-az-avm-terezvaros-polgarmesterenek/,"A lakás nem szálloda, üzenik Terézváros polgármesterének","Eddig egyetlen önkormányzat, még a rövid, turisztikai célú lakáskiadást elsőként szabályozni szándékozó Terézváros sem állt a lakók oldalára a civil szervezet szerint.
„Airbnb-zés” – így ismeri a köznyelv azt a jelenséget, amely Magyarországon százezrek életét keseríti meg azzal, hogy a lakásokat a nagyobb hozam érdekében a tulajdonosaik turisztikai céllal hasznosítják, ezáltal szűkítve az albérletpiacot. 
Leginkább a belső kerületekre jellemző, hogy a szűkös budapesti bérelhető lakásállományból jelentős mennyiségű, megközelítőleg 15 000 lakás nem ad otthont a főváros bérlőinek, helyette turisták szállásaként hajt hasznot a lakástulajdonosoknak. 
A Város Mindenkié csoport azt veti a Soproni Tamás (Momentum) által vezetett helyhatóság szemére, hogy bár az önkormányzatok nyáron lehetőséget kaptak a probléma tartós kezelésére, eddig egyetlen önkormányzat, még az elsőként szabályozni szándékozó Terézváros sem állt a lakók oldalára.
A lakáspiacról kiszoruló kárvallottak rendszerint nem tudnak arról, hogy a turisták által kivett „lakáshotelek” megemelik az egész város albérleti költségeit.
a turisták ugyanis csökkentik az elérhető albérletek számát, növelik az ingatlanok hozami értékét, ezáltal a külső kerületekbe menekülnek a belső kerületek lakói, akik ott tovább fokozzák a megfizethető lakásokért folyó versenyt.
A civil szervezet elfogadhatatlannak tartja, hogy bizonyos kerületek látszategyeztetéseket kezdenek a lakossággal, más önkormányzatok meg egyenesen az Airbnb-lobbi gazdaságiérdekeltség-befektetőivel konzultálnak a lakhatással foglalkozó szervek háta mögött.
A lakhatási válság átfogó lakáspolitikával kezelhető, ennek része az (önkormányzati) lakásügynökség felállítása, a szociális bérlakások létesítése, az önkormányzati tulajdonú lakásállomány növelése és a lakások piaci hasznosításának a szabályozása is.
Terézváros önkormányzatának szabályozási terve a lakhatási válságra nem ad választ, hiszen nem korlátozza a lakások turisztikai célú hasznosításának egyévi maximális napszámait kellő mértékben; a hatodik kerületet vezető polgármester, Soproni Tamás nem él a lehetőséggel, hogy hosszú távon csökkentse vagy mérsékelje a lakásbérleti díjakat – állapítja meg a Város Mindenkié csoport. „Mi, a Stop Airbnb! kampányban részt vevő szervezetek többet várunk a fővárosi önkormányzatoktól. A lakás nem szálloda, hanem a méltó élet feltétele.”"
Hungary,2021-04-06,Index.hu,https://index.hu/belfold/2021/04/06/ulles-wc-vendeg-koronavirus-szabalyszeges/,"Tizennyolcan buliztak maszk nélkül a Filozófusok kertjében, aztán jöttek a rendőrök","A húsvéti hétvége alatt is volt bőven dolga a rendőröknek. Pénteken a Filozófusok kertjében maszk nélkül gyülekezett egy 18 fős csoport. Ellenük szabálysértési eljárást indítottak – mondta Kiss Róbert az operatív törzs keddi tájékoztatóján. Az ügyeleti központ vezetőhelyettese elmondta, hogy Gönyűn ideiglenesen bezártak egy virágboltot, mert az üzemeltető nem tartotta be a védelmi intézkedéseket. 
Kiss Róbert az operatív törzs tájékoztatóján 2021. április 6-ánFotó: M1 / Médiaklikk
Akasztón április 1-jén egy sörözőt, Maglódon április 2-án szintén egy sörözőt zártak be a rendőrök. Április 3-án az I. kerületben, a Lánchíd utcában 4 személlyel szemben intézkedtek. A Csongrád-Csanád megyei Üllésen szintén volt egy vendéglátóhely, ahol az üzemeltető kiszolgált egy vendéget. Kiss Róbert közlése szerint a vendéget az üzlet mosdójában találták meg. 
Április 1-jén éjjel a XIII. kerületből érkezett bejelentés csendháborítás miatt. 5 embert vontak felelősségre, akik közül hárman megszegték az esti kijárási tilalmat. A résztvevők a figyelmeztetés és a szankciók ellenére továbbra is hangoskodtak, így a rendőröknek vissza kellett menniük a helyszínre, a csendháborítókat előállították a XIII. kerületi kapitányságon.
Április 4-én két Airbnb-lakásban is intézkedtek csendháborítás miatt a rendőrök: hat főt az Erzsébet körúton, 11 főt pedig a Dohány utcában vontak ellenőrzés alá. Mint azt Kiss Róbert mondta, az Airbnb-lakások üzemeltetőjével szemben közigazgatási hatósági eljárást indítottak.
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2021-04-06,Index.hu,https://index.hu/gazdasag/2021/04/06/magyar_hajos_startup_balatonon/,Hajós Airbnb a Balatonon,"Nem volt rendszere a hajóbérlésnek Balatonon, így fogta magát a gimnazista, és a problémára összerakott egy startupot. Ratasics Bálintnak és a Boaticnak köszönhetően így már egyszerűen lehet hajót bérelni és bérbeadni, akár a lakások esetében az Airbnb-n.
Ahogy jön a jó idő, egyre többen kezdik el tervezni a nyarat, csakhogy a koronavírus-járvány alaposan felforgatott mindent az előző évben, és úgy tűnik, ez idén sem lesz másképp. Tavaly korlátozva voltak a külföldi utazások, aminek köszönhetően a belföldi turizmus felélénkült a nyárra, és rengetegen választották úti céljuknak a Balatont.
Ez pedig rendkívül kedvező helyzetet teremtett egy friss magyar startupnak, a Boaticnak, amely forradalmasította és megkönnyítette a hajóbérlést a legnagyobb magyar tavon. Nagyjából úgy kell elképzelni, mint az Airbnb-t, csak éppen vízen.
Csak a platformot biztosítjuk, nem szólunk bele semmibe, így abba sem, hogy ki adja át a hajót, ki mossa le, ki köt rá biztosítást, adnak-e kapitányt, tehát kizárólag közvetítünk. Az oldalon bérlőként és bérbeadóként is lehet regisztrálni, fel lehet tölteni a hajókat, az árlistát, ki lehet tölteni a naptárt, mikor elérhető, mikor nem, és így tovább. A bérlők pedig könnyedén szét tudnak nézni és válogatni a hajók között
– mondta az Indexnek Ratasics Bálint, a startup kitalálója és alapítója, aki siófokiként kiskora óta vitorlázik.
Gimnazistaként valósította meg a tervét
Arra lett figyelmes, hogy egyre többen vettek hajót bérbeadásra, és sok olyan cég van, amely ezzel foglalkozik, legyen szó egy hajóról, vagy akár 15-20 hajósflottáról. Ám mindenki saját maga akarta menedzselni a kiadást, így voltak, akik kisebb költségvetéssel étterem faliújságján, kerítésen, szórólapon hirdettek, akik pedig megtehették, saját weboldalukon tették ugyanezt.
Nem voltak viszont összegyűjtve egy helyen, mint például a lakások esetében az Airbnb-nél.
Ez pedig bérlői oldalról is gondot jelentett. Egyrészről sokan nem is tudták, hogy van erre lehetőség, másrészről ha valaki begépelte a keresőbe, hogy hajóbérlés, Balaton, listázott neki 30-35 oldalt mindenféle hajóval, ami megnehezítette a választást, az árak összehasonlítását.
Ratasics Bálint erre problémára szeretett volna megoldást, és nagyjából három évvel ezelőtt megszületett a gondolat a fejében: létrehozza az oldalt, amely a Balatonra szabható.
Mivel a fejlesztés rendkívül drága lett volna, az akkor még gimnazista egyedül rakta össze a weblapot körülbelül másfél-két év alatt, amely végül egy évvel ezelőtt startolt el. Az indulást hátráltatta, hogy éppen akkor érettségizett, valamint a pandémia miatt kitolódott a balatoni szezon kezdete, amely hagyományosan április közepére, május elejére tehető.
Ratasics BálintFotó: Boatic
A vállalkozás rögtön túlszárnyalta az elképzelést
Ugyanakkor a kezdeti nehézségek dacára a járvány segített beindítani a vállalkozást a balatoni turizmus fellendülésének köszönhetően. Nagyjából 25-30 hajóval kalkuláltak, ám ezt a számot rögtön az első nyáron sikerült megduplázni.
Ahhoz képest, hogy az első szezonunk volt, a nyár közepén, a csúcsidőszakban hatvan bérbe vehető hajóval tudtuk szolgálni a Balatonra látogatókat, ami várakozáson felüli. Sőt volt olyan nap is, amikor az oldalunkon található hajók közül mindegyik foglalt volt
– mondta Ratasics Bálint.
A Balatonon körülbelül 7000 vitorlás és elektromos hajó van,
tehát jelentős potenciál van a történetben, még úgy is, hogy ezeknek jó része magántulajdonban van, és magáncélra használják. Ugyanakkor egyre több befektető jelenik meg, aki új vagy használt elektromos hajót vásárol, hogy kiadja, mintha valaki a parton venne házat ugyanebből a célból.
Az alapító szerint pozitívak a visszajelzések, amelyeket mindig szem előtt tartanak, és az ötletek, különböző igények alapján fejlesztik az oldalt. Fizetési lehetőséget viszont nem biztosítanak a felek között, nincs jutalékuk, bevételük kizárólag a bérbeadói oldalról van, akik számára hajónként egy hónapra, fél évre vagy egy évre biztosítják a felületet.
A bérbeadók számára a boatic.hu használata nem jelent nagy költséget, sőt a kifizetett díj egyetlen bérléssel visszajön, tekintve, hogy napi 30-40, de akár jóval több mint 100 ezer forintért is ki lehet adni a hajókat. A hajóbérlés ára persze időszakonként változik, elvégre a csúcsszezonban, a Kékszalag idején vagy augusztus 20-án jellemzően megemelkedik, ahogy az is változó, hogy a bérlők mennyi időre veszik ki – legyen szó néhány óráról, egy-két napról vagy akár egy hétről.
Vitorlás jachtok és egy utasszállító személyhajó a Balatonon 2018-ban.Fotó: Jászai Csaba / MTI
Most akkor kell kapitány, vagy sem?
Ami szintén érdekes, hogy a bérbeadó eldöntheti, hogy kapitánnyal vagy a nélkül kínálja használatra a hajóját. Természetesen, ha valakinek van képesítése, könnyedén vezetheti bármelyiket, ám a magyar jogszabály lehetővé teszi, hogy a hét méternél rövidebb, 7,5 kilowatt alatti motorteljesítménnyel és kis méretű vitorlával rendelkező vitorlást, elektromos hajót jogosítvány nélkül is lehet kormányozni.
Hogy ez okoz-e problémát?
Biztosan van rá példa, de nem tudok olyanról, hogy nagy baj történt volna. Azon is sok múlik, hogy milyen hajókról van szó, mert elképesztő károkat lehet okozni. A nagyobb értékűeket rendre csak kapitánnyal adják oda. Ez kicsit olyan, mintha egy Porsche Cayenne-t adnának bérbe. Ha csak a lámpája törik be, már annak is nagyon drága a helyreállítása. Ugyanez a helyzet a hajóknál is, amelyek egyébként is sokba kerülnek, mert magas a szervizdíj, a fenntartási költség, közben pedig amortizálódnak
– mondta az Indexnek Ratasics Bálint, aki hozzátette, ettől függetlenül nyilván megéri bérbe adni, még ha a profit nem is eget verően magas, elvégre ha mondjuk öt napra kiadják napi 100 ezer forintért, az hiába 500 ezer forintos bevétel, a profit távolról sem ekkora, mivel sok költséggel jár.
A startup egyelőre kizárólag a Balatonon érhető el, ám az alapítót már megkeresték máshonnan is, de egyelőre nem tervezi, hogy a Dunára, a Tisza-tóra vagy a Fertő tóra terjeszkedne, az inkább a jövő zenéje lehet.
Bár nem multimilliárdos vállalkozásról van szó, már most profitábilisan működik, igaz, ehhez az is kellett, hogy az immár elsőéves egyetemista saját kezűleg fejlesztett mindent.
Ahhoz, hogy a profitot maximalizálni tudjuk, az oldalnak olyan szintű elismertségre, látogatottságra kell szert tennie, hogy a felhasználók számára jóval többet is megérjen, hogy a mi oldalunkon keresztül adják bérbe a hajóikat. De ahhoz évek kellenek. 
– mondta Ratasics Bálint.
(Borítókép: A Balaton nyugati-medencéjének látképe egy Balatonszentgyörgy felett repülő hőlégballonból fotózva 2017. május 18-án. Fotó: Varga György / MTI)"
Hungary,2021-03-30,Index.hu,https://index.hu/belfold/2021/03/30/35-fos-hatibulit-kapcsoltak-le/,35 fős budapesti házibulira csaptak le a rendőrök,"Kedd hajnalban a VI. kerületi Király utcában egy airbnb-s lakásba csendháborítási bejelentés miatt vonultak ki a rendőrök, és megállapították, hogy „zenés magánrendezvény volt folyamatban” – jelentette be Kiss Róbert rendőr alezredes az operatív törzs keddi tájékoztatóján. Jelezte, hogy összesen 35 főt találtak a helyszínen. Közülük 14 volt külföldi, ellenük csendháborítás, kijárási tilalom megsértése miatt indítottak eljárást, és a szervező 26 éves lakos ellen külön eljárás is indult.
Kiss Róbert elmondta, hogy a maszkviselési kötelezettség figyelmen kívül hagyása miatt tegnap 655 személlyel szemben intézkedtek a rendőrök. Közterületen 621 személlyel szemben intézkedtek, közülük 224 személlyel szemben tettek szabálysértési feljelentést. Hétfőn összesen 475 személlyel szemben intézkedtek a kijárási tilalommal, gyülekezéssel, csoportosulással kapcsolatos szabályok megszegése miatt.
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2021-03-26,Index.hu,https://index.hu/belfold/2021/03/26/airbnb-rendeletet-fogadtak-el-terezvarosban/,Airbnb-rendeletet fogadtak el Terézvárosban,"Rendelettel igyekeznek szabályozni az Airbnb-szállások helyzetét Terézvárosban – jelentette be Soproni Tamás polgármester. Azt írta: tavaly nyáron kikérték a helyi lakosok véleményét a kérdésben. Többségük úgy vélekedett, hogy nem a kiadással van a probléma, hanem azzal, ha utána az bérlők nem tartják magukat a közösségi együttélés szabályaihoz.
Ebből kifolyólag az új rendeletben előírták, hogy a lakáskiadók felelősséget kell vállaljanak a lakóikért.
Ez a gyakorlatban azt jelenti, hogy 24 órában elérhetőnek kell lenniük, és intézkedniük kell, ha az szükségessé válik valami miatt. Továbbá a társasháztól is engedélyt kell szerezniük a lakáskiadáshoz, fel kell tüntetniük a regisztrációs számukat, és angolul is közzé kell tenniük a társasház házirendjét. Aki ezeknek a feltételeknek megfelel, az továbbra is kiadhatja majd a lakását – közölte a polgármester.
Hozzátette: nem céljuk ellehetetleníteni a rövid távú szálláskiadást, de a rendeletre hivatkozva fel fognak lépni azokkal szemben, akik nem felelnek meg az elvárásoknak."
Hungary,2021-03-22,Index.hu,https://index.hu/belfold/2021/03/22/operativ-torzs-buli-korlatozas-koronavirus-hetvege/,"Táncestet hirdetett valaki az interneten a hétvégén, 25 embert előállított a rendőrség","Bár a koronavírus-járvány alatt helyben fogyasztásra nem lehetnek nyitva a vendéglátóhelyek, ennek ellenére a hétvégén több ízben is intézkedniük kellett a rendőröknek. Pénteken Szentendrén egy kávézót zártak be, ahol ketten alkoholt ittak, valamint egy nyíregyházi presszót is nyitva találtak a rendőrök, ott hat embert találtak. Szombaton pedig Somogy megyei Babócsán egy büfét zártak be – mondta Kiss Róbert az operatív törzs hétfői tájékoztatóján.
Szombat hajnalban a szegedi rendőrök garázdaság miatt állítottak elő hat fiatalt, akik, mint kiderült, egy közeli szórakozóhelyen voltak bulizni. Az operatív törzs ügyeleti központjának vezetőhelyettese hozzátette, egyelőre vizsgálják az üzemeltető felelősségét, a fiatalokkal szemben a kijárási tilalom megszegése miatt szabálysértési eljárás indult. 
Budapesten még péntek éjjel egy hetedik kerületi Airbnb-lakásba vonultak a rendőrök, ahol 18 főt találtak. Ellenük szintén eljárás indult a kijárási tilalom megszegése miatt, illetve a rendezvény szervezőjét fel is jelentették. Vasárnap pedig egy 25 fős társaság ellen intézkedtek a rendőrök, akik egy közösségi oldalon meghirdetett táncesten vettek részt – ismertette Kiss Róbert.
Cikkünk megjelenése után levelet kaptunk az Airbnb-től. Eszerint a cég nem azonosított olyan esetet, amely az incidenssel összefüggésbe hozható lenne.
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2021-02-18,Index.hu,https://index.hu/gazdasag/2021/02/18/ingatlan-lakas-airbnb/,A rövid távú lakáskiadók több mint 200 millió forintot kerestek a járvány kitörése óta,"A magyarországi lakáskiadók közül több mint 200 millió forintot kerestek a járvány kitörésétől számítva azok, akik onnantól csatlakoztak az Airbnb-platformhoz – közölte az Airbnb.
Világszerte az új lakáskiadók már több mint egymilliárd dollárnyi plusz jövedelemhez jutottak az Airbnb-n keresztül. Mindez annak köszönhető, hogy a járvány miatt felértékelődtek a biztonságos szálláslehetőségek.
A felmérés szerint a megkérdezettek fele a saját otthonát tartja fönn a többletbevételből. Hozzátették, hogy a visszajelzések szerint a lakáskiadás sokaknak segített túlélni a válságot a munkahely elvesztésekor is. Az Airbnb azoknak a bevételeit összesítette, akik tavaly március óta csatlakoztak, és egy lakást adtak ki a platformon keresztül."
Hungary,2021-02-15,Index.hu,https://index.hu/belfold/2021/02/15/opreativ-torzs/,Müller Cecília: Közösségi terjedésnek indult a vírusmutáció,"Majd két hónapos folyamatos csökkenést követően újra emelkedni kezdett a fertőzöttek száma Magyarországon – mondta az operatív törzs hétfői tájékoztatóján az országos tiszti főorvos. Müller Cecília hangsúlyozta,  közösségi terjedésnek indult a vírusmutáció Magyarországon. Az oltási munkacsoport vezetője ugyanitt arról beszélt, hogy egy tömeges oltási héten több mint másfél millió, de akár kétmillió ember is beoltható.
Fontos:
Az oltóhelyeken nem lehet választani, mert egyelőre nem áll annyi vakcina rendelkezésre.
A negyedik körben elkezdődött múlt héten a hatvan év alatti krónikus betegek oltása is.
Négy oltóponton az orosz Szputnyik vakcinával kormegkötés nélkül oltanak.
A legidősebbek oltását továbbra is a Pfizer és a Szputnyik vakcinájával folytatják.
Várjuk az első kínai vakcinaszállítmányt.
Müller Cecília: Ismét emelkedik a fertőzöttek száma, közösségi terjedésnek indult a brit mutáns.
336 297 fő kapott oltást eddig Magyarországon, közülük 129 339 fő már a második oltását is megkapta – kezdte az operatív törzs sajtótájékoztatóját hétfőn az oltási munkacsoport vezetője, György István. „Ütemesen haladunk az oltással” – szögezte le. 
Mint mondta, az elmúlt napokban a háziorvosok többsége már oltotta a védőoltásra regisztrált legidősebbeket (Pfizer-vakcinával) és a 60 év alatti krónikus betegeket (AstraZeneca-vakcinával). Hozzátette: emellett négy budapesti kórházi oltóponton is oltani kezdték a bizonyos kockázati krónikus betegséggel nem rendelkező idősebbeket (Szputnyik vakcinával).
Ezen a héten is folytatódik a regisztrált idősek és a 60 év alatti krónikus betegek oltása – tájékoztatott. 
György István rámutatott: az országba érkező vakcinák hétről hétre felhasználásra kerülnek, mindig erre alapozzák a következő heti oltási tervet. – A vakcinaszállításból rendelkezésre álló vakcinamennyiség jelenleg nem teszi lehetővé, hogy az oltóhelyeken többféle vakcinából lehessen választani, ugyanakkor a vakcinaszabadság kétszeresen is biztosított az állampolgárok számára, tehát nem kötelező, eldönthetik az emberek, hogy szeretnének oltást kapni, valamint arról is szabadon dönthetnek, hogy a kijelölt oltóhelyen elfogadják-e a felkínált vakcinát, vagy sem. „Arról mindenkit tájékoztatnak előzetesen, hogy milyen vakcinát, milyen típusú oltóanyagot kap” – tette hozzá.
Az oltási rendben az egészségügyi dolgozók kampányszerű oltása lezárult – mondta. 
Mint folytatta, a második körben az idősotthonok és a bentlakásos szociális intézmények oltását végezték el. Azok az idősek vagy szociális dolgozók, akik eddig nem éltek az oltás lehetőségével, de meggondolják magukat, az intézmény vezetésénél jelezhetik szándékukat. Azokba az intézményekbe pedig, ahol a pandémiás helyzet eddig nem tette lehetővé az oltást, vissza fognak térni a szakemberek, hogy beadják az oltóanyagot. „A bentlakásos otthonokban Moderna- és Pfizer-vakcinák felhasználásával történik az oltás” – részletezte.
Fotó: M1 / Médiaklikk
Harmadik körben, február első hetén elkezdődött a védőoltásra regisztrált legidősebbek oltása kórházi oltópontokon és a háziorvosoknál.
2964 háziorvos 2 ampulla (Ez 12 fő oltásához elég) Pfizer-vakcinát kapott, 4 kijelölt budapesti kórházi oltóponton pedig a Szputnyik vakcinával kezdték oltani a bizonyos kockázati krónikus betegséggel nem rendelkező időseket, akiket a fővárosi háziorvosok szerveznek meg az oltásra.
Negyedik körben, múlt héten megkezdődött a 60 év alatti krónikus betegek oltása is. 2040 háziorvos kapott 1-1 db ampulla AstraZeneca-vakcinát, amelyből 10 embert tudtak beoltani.
A mostani oltási szakaszban a háziorvosok értesítik az oltandókat az oltás pontos helyéről és időpontjáról. Kérjük, hogy az előre egyeztetett időpontra pontosan érkezzenek az oltásra, hogy a csoportosulást, a tumultust elkerüljék a rendelőkben és a kórházi oltóponton! A háziorvosok a praxisukhoz tartozó védőoltásra regisztráltak listáját heti frissítéssel megkapják. Mindenki sorra fog kerülni, aki online vagy postán regisztrált.
Négy ponton használják az orosz vakcinát, bizonyos kockázati krónikus betegségek esetén az előírások alapján nem adják – árulta el.
Ehhez minden orvos friss listát kap. Jó hír, hogy hétről hétre egyre több oltópontot és háziorvost tudnak bevonni az oltási programba. Bízunk benne, hogy egyre több vakcina jut a háziorvosoknak, mindenki, aki regisztrál, sorra fog kerülni – ismételte meg.
„A tömeges szakaszban akár hétezer oltási pont is lehet, és akár egyetlen hétvége alatt egymillió ember oltható be. Egy tömeges oltási héten több mint másfél millió, akár kétmillió ember is beoltható. A tömeges oltási kampányban levélben kapnak majd értesítést a jelentkezők” – húzta alá.
Müller Cecília: Ismét emelkedik a fertőzöttek száma, továbbra is zajlik a heroikus küzdelem
Müller Cecília hangsúlyozta, hogy a sajtóban megjelent hírek alapján Európa-szerte súlyosbodik a járványhelyzet. 
HANGSÚLYOZTA: EZ ELSŐSORBAN A VÍRUSMUTÁNSOK TERJEDÉSÉNEK EREDMÉNYE.
Hozzátette: világszerte „heroikus küzdelem” zajlik a járvány megfékezése érdekében, ugyanezt teszi Magyarország is – mondta, majd emlékeztetett a legfrissebb járványügyi adatokra. 
Mintegy 23 százalékkal nőtt az új fertőzöttek száma Magyarországon az elmúlt héten – ismertette. 
Fotó: M1 / Médiaklikk
Részletezte, hogy szinte konstansan ugyanolyan értéket mutat két hete a fertőzések száma hazánkban. Magyarországon eddig 69 esetben azonosították a brit variánst, további 35 esetben vizsgál még variánsokra mintákat az NNK. A tiszti főorvos szerint egy-két nap, és ezeknek a vizsgálatoknak is meglesz az eredménye, az viszont már most leszögezhető, hogy
Közösségi terjedésnek indult a vírusmutáció – mondta. 
Hozzátette: az ismertebb (brit, dél-afrikai, brazil) mutációtípusok mellett 7-8 további típust is leírtak már világszerte. 
Emlékeztetett továbbá arra is, hogy Magyarországon már ötféle védőoltást engedélyeztek a hatóságok. 
Kedden 550 000 SINOPHARM-VAKCINA ÉRKEZHET MEG, EZENFELÜL 10 0000 SZPUTNYIK V, VALAMINT 102 960 PFIZER-VAKCINA ÉRKEZIK még a héten – mondta. 
Elmondta továbbá, hogy a vakcinák különbözősége miatt kapnak az eltérő korcsoportban lévők másféle vakcinákat. 
Mindannyiunk számára fontos a hatásosság és a biztonságosság
– hangsúlyozta.
Szólt a kínai vakcináról is: minden gyártási tételt ellenőriz az NNK, csak aztán kerülhet oltási programba. 
AZ OLTÓANYAGBAN LÉVŐ ELÖLT, HATÁSTALANÍTOTT VÍRUS MÁR NEM TUD FERTŐZni – hangsúlyozta.
Elmondta továbbá, hogy azért is nagyon várják a Sinopharm-vakcinát, mivel egyszerűbb a tárolása és a szállítása az influenza vakcinákéhoz képest. Egyadagos fecskendőbe töltött készletek érkeznek információink szerint – mondta Müller Cecília.
Kizárólag akkor kell mérlegelnie az oltást beadó orvosnak, hogy melyik vakcinát alkalmazza, ha a páciens egészségügyi állapota, alapbetegségei ezt igénylik. Az orvosok más vakcinával kapcsolatos kéréseit, igényeit ilyen méltányossági esetekben kezelni fogjuk – ígérte Müller Cecília.
Az országos tiszti főorvos továbbá arra is kitért, hogy a gyártók a vakcinák kifejlesztését követően is figyelemmel követik a beoltott személyeket, és ezáltal tudnak meg többet arról, hogy meddig tart az oltóanyag hatása. Ezenfelül újabb és újabb korcsoportokon is tesztelik az oltásokat, gyermekeken és várandósokon is tesztelik már az oltóanyagot – emlékeztetett.
Fellépnek a kamugyógyszerek ellen 
Az újságírói kérdések alatt ismertették: a Békés Megyei Hírlap a koronavírus elleni „kamucsodaszerekre"" kérdezett rá. Kiss Róbert elmondta: a hatóságok már több ilyen esetet is megvizsgáltak, amelyeknél hamis szereket árultak bizonyos online oldalak. 
A nyomozóink bűncselekmény megállapítása esetén büntetőeljárást indítanak a felelősségre vonás céljából.
– mondta. 
Hangsúlyozta továbbá, hogy „csodaszerek” nem léteznek, védőoltáshoz pedig csak az állam révén lehet törvényesen hozzájutni.
Egyre több a rendőri intézkedés
Kiss Róbert alezredes ismertette: tegnap éjféltől kezdve újabb kötelezettségek léptek érvénybe a Romániába beutazókkal szemben. Bizonyos esetekben (max 24 órai tartózkodás, 72 óránál nem régebbi PCR-teszt felmutatása, az illető beoltása, a fertőzésen való korábbi átesés) ez elkerülhető. 
Emellett Szlovéniában is karanténkötelezettséget vezettek be, ezek nem vonatkoznak az ingázókra és azokra, akik már megkapták a koronavírus elleni oltást, és kellő idő eltelt ahhoz, hogy hasson az oltóanyag. A szlovén hatóságok ellenőrzik a szabályok végrehajtását, így mindenkit arra kérünk, hogy tartsa be a szabályokat – mondta. 
Kiss róbert ezt követően hangsúlyozta, HOGY AZ UTÓBBI HÉTVÉGÉN NAGYFOKÚ EMELKEDÉS LÁTHATÓ a rendőri intézkedések számában. 
Az alábbi intézkedésekről számolt be a sajtótájékoztatón:
Az elmúlt hétvégén a maszkviselés kötelezettségének elmulasztása miatt 377 személlyel szemben intézkedtek a rendőrök, így a járványügyi készültség kezdete óta eddig 24 933 intézkedést hajtottak végre.
Közülük a hatóságok 303 személlyel szemben intézkedtek amiatt, hogy a tízezer főnél nagyobb települések közterületein megszegték a maszkviselési kötelezettséget. 
Közlekedési eszközökön és várakozóhelyeken 5, üzletekben és bevásárlóközpontokban 69 személlyel szemben intézkedtek a járványvédelmi szabályok megszegése miatt.
Az üzletek nyitvatartására vonatkozó szabályok megszegése miatt eddig összesen 827 ilyen esetben kellett eljárniuk a hatóságoknak tavaly november óta. Ebből az üzemeltető felelőssége 214 esetben volt megállapítható. 
A múlt hétvégén a vendéglátóhelyeken, üzletekben való tartózkodás tilalmának megszegése miatt 15 esetben kellett intézkedniük.
Ezek közül a budapesti Ferenc körúton egy állampolgári bejelentés alapján mentek ki egy vendéglátóhelyhez a rendőrök, ahol 25 fő tartózkodott. Többször is megkérdezték őket arról, hogy miért vannak ott, amire minden alkalommal eltérő válaszokat adtak, ezért szabálysértési feljelentést tettek ellenük. A rendőrség utóbb megállapította, hogy a helység jelenleg „Airbnb-rendszerben üzemel”, ezért a tulajdonossal szemben eljárást indítottak. 
Egy VII. kerületi, Akácfa utcai lakóházban 3 különböző lakásban tartottak házibulit, amelyen összesen 54 fő vett részt. Az első kerületi Hunyadi utcában pedig szintén lakossági bejelentést alapján egy 13 fős házibuli miatt intézkedtek a rendőrök. 
Ózdon pedig egy vendéglátó üzletet találtak nyitva, ahol 4 fő tartózkodott és fogyasztott alkoholt. Az üzletet 6 hónapra bezárták, a jelenlévőket szabálysértés miatt marasztalták el. 
1511 embert marasztaltak el a kijárási és a közterületi gyülekezési tilalmak megszegése miatt az elmúlt hétvégén. Ebből 15 személy volt az, aki a kutyasétáltatás 500 méteres körzetére vonatkozó szabályt szegte meg. Eddig összesen 38 344 esetben intézkedtek a rendőrök. 
A külföldiekre vonatkozó tranzitszabályok megsértése miatt a kijelölt közlekedési korridorokon 222 szabálysértés miatt intézkedtek a rendőrök a hétvégén, összesen 11 850 esetben kellett eljárniuk.
A házi karanténban lévő személyekkel szemben 27997 helyszíni ellenőrzést végeztek az elmúlt 24 órában. Tegnap óta 6498 házi karantént rendeltek el, így jelenleg összesen 20 718-an vannak karanténban. 2135-en használják közülük az online ellenőrzésre kifejlesztett mobilalkalmazást.
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2021-02-15,Index.hu,https://index.hu/kulfold/2021/02/15/airbnb_egyesult_kiralysag/,A briteknél a karanténban is virágzik az Airbnb,"A szigorú korlátozások ellenére számos ingatlantulajdonos megpróbálja illegálisan kiadni turistáknak a lakását az Airbnbén az Egyesült Királyságban – írja a Guardian. A jelenlegi korlátozások értelmében csak azoknak szabad lakást bérelniük, akik hosszú távú, lakhatási célból kifolyólag költöznek oda. 
Az Observer nevű brit hírlap oknyomozásából viszont kiderült, hogy az Airbnbén az ebben a hónapban szállást hirdető tulajdonosok több mint fele 
turistáknak akarta kiadni a lakását.
A legnépszerűbb foglalási helyszínek a riport szerint London, Margate, Birmingham és Whitstable voltak.
Az érdeklődést fokozza, hogy a héten épp szünet van az iskolákban,
emiatt most sokan szeretnének pár napos pihenőt tartani a családjukkal. 
Az Airbnb oldalán a foglalóknak meg kellene jelölniük azt, hogy pontosan milyen „törvényes"" okból is foglalnak szállást. Sok esetben azonban ez nem tükrözi a valóságot, efelett pedig a tulajdonosok is szemet hunynak. 
Az oldalt, illetve a többi szállásfoglaló portált – amelyeken a hírek szerint szintén hasonlóan működnek a dolgok – arra szólították fel, hogy igyekezzenek megakadályozni azt, hogy a tulajok a korlátozásokkal szembemenve olyanoknak is kiadják a lakásaikat, akik erre nem jogosultak. 
Nagyon komolyan vesszük ezt a riportot, és kivizsgáljuk azokat az eseteket, amelyekre felhívták a figyelmünket
– nyilatkozta az Airbnb szóvivője. Emellett a booking.com is azt ígérte, hogy utánajár annak, hogy minden ügyfelük legálisan bérel-e rajtuk keresztül ingatlant."
Hungary,2021-02-13,Index.hu,https://index.hu/velemeny/2021/02/13/totalis-teszteles-es-szeteso-kormanyzas-szlovakiaban/,Totális tesztelés és széteső kormányzás Szlovákiában,"„Azonnal repülj Pozsonyba a szlovákok országos Covid-tesztelése miatt!” – ezekkel a szavakkal bocsáthatta útjára a Downing Streetről Boris Johnson brit miniszterelnök egyik legközelebbi tanácsadóját 2020 októberének végén. A britek a helyszínen tanulmányozták, mivel jár egy ország teljes lakosságának antigénes tesztelése. A britek végül szlovák mintára, november elején Liverpoolban szintén kipróbálták a tömeges tesztelést – aztán nem folytatták. De menjünk csak sorjában!
Szlovákia tavaly október végén a világon elsőként – és eddig egyedüliként – a koronavírus-járvány során letesztelte teljes lakosságát (a gyerekeket és az időseket kivéve). Az ország történetének legnagyobb, Közös felelősség nevű hadműveletét 8 ezer katona bevetésével a hadsereg vezényelte le.
A tesztelés célja az volt, hogy pontos képet kapjanak a lakosság fertőzöttségi állapotáról, felderítsék a rejtett tűzfészkeket, és azonnal kivonhassák a fertőzötteket a rendszerből.
Több millió teszt, több tízmillió euró
Első körben 5,5 millió állampolgárból 3,63 millió személyt teszteltek le, közülük 38 ezer volt vírusfertőzött. A következő hétvégén mindezt megismételték, de már csak az ország felében, 45 járásban – ott, ahol a pozitivitási ráta meghaladta a 0,7 százalékot. A második kör november 7-én és 8-án 2,04 millió tesztelést és 13 500 új vírusfertőzöttet jelentett. Majd ezt követte – ahol a pozitivitási ráta meghaladta az 1 százalékot – a harmadik kör november 21–22-én, az ország 458 városában és községében.
Az első három forduló a hadsereg számára 30 millió euróba került, amihez jöttek még az önkormányzati (segítők, adminisztratív személyzet) és belügyi (rendőrök) kiadások. 
Az első, országos kör tokkal-vonóval együtt mintegy 100 millió euróba került, amit Igor Matovič kormányfő eredményét tekintve komoly járványügyi sikerként könyvelt el.
Leginkább azért, mert egyik napról a másikra emberek tízezreit tudták kiszűrni a rendszerből és küldhettek karanténba. Elmondása szerint ez 10 nap haladékot jelentett a járvány kezelése szempontjából. Tehermentesítették ezzel a kórházakat, melyek így kicsit fellélegezhetnek. Szlovákia az első két fordulóban több mint 50 ezer fertőzöttet derített fel és küldhetett karanténba.
Az idő haladtával azonban két komoly probléma is felmerült. Az egyik politikai jellegű, a másik a lakosság fegyelmezetlensége.
Az első megértéséhez egy kis adalék: Szlovákiában nincs még egy éve, hogy új koalíciós kormány alakult. Az újságíró-gyilkosságba, komoly korrupciós ügyekbe és maffiakapcsolatokba keveredett Fico-kormányt alkotmányos többséggel rendelkező kabinet váltotta.
A járványügy kezelése a négypárti koalícióból leginkább két pártot érint. Az egyik a kormányfőt, egészségügyi- és pénzügyminisztert is adó OĽaNO. A másik a Sme rodina, amely a szociális tárcát irányítja. A harmadik párt, a Za ľudí túl kicsi ahhoz, hogy érdemben befolyásoljon bármit is, a negyedik, a jobboldali liberális SaS ellenben egyre komolyabb problémát jelent. 
Politikai érdekellentétek
Míg az OĽaNO és a Sme rodina érdeke a sikeres járványkezelés, a gazdasági minisztert is adó SaS hatáskörileg az üzletek, éttermek, kávézók, boltok stb. nyitvatartását felügyeli. Lényegében mindazt, ahol a szigorú járványügyi intézkedéseket anyagilag is megérzik.
Ehhez társul a pártelnök és egyben gazdasági miniszter, Richard Sulík populizmusa, aki rájött, hogy politikai hasznot húzhat a járványból. Politikai felelősségvállalás nélkül így előbb elkezdte fúrni az országos teszteléseket, majd az azokon való lakossági részvétel ellen hangolt, miközben folyamatosan az intézkedések könnyítését sürgette. Mindez természetesen tetszett a népnek, így nem meglepő, hogy meglódult a párt népszerűsége. Sulík ettől vérszemet kapva elszabotálta a hatáskörébe tartozó új antigénteszt-beszerzést, amivel decemberben, karácsony előtt meghiúsította az újabb országos tesztelést.
Ehhez jött az ellenzék vádja, hogy a teszteken a kormányfő köre nyerészkedik. Az ellenzéket nem érdekelte az sem, hogy Szlovákia az elérhető információk alapján a világon a legolcsóbban, 4,35 euró/darab áron jutott hozzá az SD Biosensor nevű dél-koreai gyártó csúcsminőségű antigéntesztjeihez. Ez olcsóbb, mint amennyiért például Ausztria vásárolt ugyanezekből, vagy amennyit más országok fizetnek jóval nagyobb mennyiségért.
Korlátozásellenes hangulat és széteső kormányzás
Az ellenzék és az SaS folyamatos hangulatkeltésének köszönhetően – melyhez a kormányzat amatőr kommunikációs és szervezési hibái is hozzájárultak – év végére az embereknek elegük lett a járványkezelésből.
Megingott a bizalom Igor Matovič válságmenedzseri képességeiben, 
amihez az ellenérdekelt sajtó is nagyban hozzájárult (tekintve, hogy favoritjuk, a Progresszív Szlovákia nevű párt elbukott a választásokon).
A megfáradt, elkedvetlenedett Matovič karácsony folyamán el is eresztette a gyeplőt, aminek következményeit a mai napig érzi az ország. Szlovákia például túl későn zárta le határait a koronavírus brit mutációjának megjelenésekor. Amikor ezt végre megtették, a tömegével a Brit-szigeteken dolgozó kelet-szlovákiai vendégmunkások már rég behurcolták a mutálódott vírust. Ez azóta annyira elterjedt az országban, hogy 
a napokban végzett szűrővizsgálatok a minták 70 százalékában már a kínai variánsnál jóval erőszakosabb, fertőzőbb brit mutációt mutatták ki.
Emiatt sem képes már kellő hatásfokot elérni az országos tesztelés. Míg ugyanis az egyik koalíciós partner az előre hozott választásokat sem zárja ki, a demoralizált, a magyarországinál egyébként jóval szigorúbb korlátozások (például a bevásárlóközpontok, fodrászatok sem lehetnek nyitva) miatt feszült lakosság ott kerüli ki az intézkedéseket, ahol csak tudja.
Sorozatosan sértik meg a járványügyi szabályokat: csoportos házibulikat tartanak a járvány miatt olcsó Airbnb-s lakásokban, mi több, nem tartják be a fertőzés miatti karantént sem (Szlovákiában aki vírusfertőzött, karantén alatt is mehet élelmiszerüzletbe). Mivel az államnak nincs kapacitása az intézkedések betartásának felügyeletére, mindez súlyos következményekkel jár. 
Kétszer annyi súlyos fertőzött, mint Magyarországon
Míg novemberben az országos tesztelések következtében Szlovákia büszkén hirdette, hogy európai első a járványkezelésben (az egy lakosra számított fertőzöttek száma alapján), addig mára a végkimerülés határán teljesít az egészségügy, valamint kormányzatilag is meggyengült, kapkodó, az utolsó pillanatban hozott, sokszor ellentmondásos járványügyi intézkedések a jellemzőek.
A feleakkora népességű Szlovákiában hozzávetőlegesen ugyanannyi beteg fekszik kórházban, mint Magyarországon
– és többen vannak lélegeztetőgépen. Februárban nem egy olyan nap volt, amikor Szlovákiában több áldozata volt a járványnak, mint Magyarországon.
A megoldást Szlovákiában csakúgy, mint a világ minden országában, a vakcina jelentheti. E téren egyébként egyelőre – kínai és orosz vakcina nélkül is – tartja a tempót Magyarországgal (február 7-i adatok szerint száz lakosra számítva Magyarország 4,11, Szlovákia 3,86 főnél tartott, ami mindkét esetben EU-átlag feletti). Kérdéses azonban, hogy az átoltottság elérésekor lesz-e még kormánya az országnak.
A szerző a Körkép.sk, felvidéki magyar hírportál főszerkesztője
(Borítókép: Koronavírusteszt Kassán 2021. január 22-én. Fotó:  Zuzana Gogova / Getty Images)"
Hungary,2021-02-12,Index.hu,https://index.hu/belfold/2021/02/12/gerendai_karoly_interju_vendeglatas_turizmus_sziget_costess_koronavirus_nyitas_budapest/,Gerendai Károly: Még 2022 is a túlélésről fog szólni,"A Sziget alapítója a koronavírus második hullámának kellős közepén nyitott egy új éttermet, hogy minimalizálja a veszteségeit. A házhozszállítással üzemelő Nudli a költségek 30-35 százalékát termeli ki. Gerendai Károly szerint még így is jobban megéri, mint egy zárva tartott hely fenntartására szórni a pénzt. A nagyvállalkozót az újranyitás nehézségeiről kérdeztük.
Mindenkinek hiányzik az a felszabadító érzés, hogy étterembe mehessen és utazhasson végre – nyilatkozta Gerendai Károly az Indexnek – Több hónapos bezártság után, az emberek ki vannak éhezve az élményekre. Amikor eltűnnek a korlátozások biztos lesz egy roham, hogy „végre lehet menni”, de a gyors felívelés után, valószínűleg visszaesik és ellaposodik majd a hullám, mert a válság hatására alapvetően kevesebb pénze van sajnos az emberek jelentős részének. Azt sem látjuk még, hogy mikor és milyen szinten indul be újra turizmus. Sokan úgy várják az újranyitást, mint a megváltót. Miközben a nyitás egyáltalán nem garantálja, hogy lesz annyi bevétel, amennyi fedezi a költségeket, csak esélyt ad rá. Évekbe is telhet mire olyan szinten stabilizálódik a piac, hogy valóban eltartsa ezeket a vállalkozásokat.
„A mi éttermeinkbe elsősorban gasztro-turisták jöttek, akik célzottan kerestek minket. A Ráday utcai Costesben például 90 százalék felett volt a külföldiek aránya. Nélkülük, ha lehetne sem biztos, hogy lenne értelme újranyitni ezt az éttermet. Őket sajnos nem tudják majd a magyarok helyettesíteni. Ha nincs elég vendég, aki fogyaszt, akkor hiába vagyunk nyitva, ugyanúgy csődbe mehetünk. Reméljük, hogy az újranyitás után, a határok is gyorsan megnyílnak. Persze ez sem garantálja, hogy rögtön özönleni fognak a turisták, hanem csak a lehetőségét adja meg, hogy szépen lassan újra felépülhet az az ágazat, aminek nagyon sok szereplője van jelenleg nagyon nagy bajban.
Gerendai KárolyFotó: Komka Péter / MTI
A nyitástól számítva legjobb esetben is két év kell, mire a 2019-es szintre erősödik vissza a turistaforgalom. A felzárkózás viszont csak abban az esetben tud két év alatt végbemenni, ha nem jön közbe egy új vírusmutáció, és nem dől össze az ágazatnak egy-egy olyan része, ami komolyan visszavetheti a felépülést. Rengetegen kerültek a csőd szélére, nehéz megmondani, kik élik túl a válságot.
Ha kidőlnek a fapados légitársaságok, az akár további évekre visszavetheti a turizmust, mert ha nem lesznek olcsó repjegyek, akkor jóval kevesebben utaznak majd. Nem tudjuk mi lesz az utazásközvetítőkkel, jó pár közülük a csőd szélén áll. Újraindulnak-e a szállodahajók, akik jól fizető vendégek százezreit hozták Budapestre? Lesz-e elég szálloda és airbnb kapacitás? Most még csak találgatni lehet a válaszokat, miközben egy 
sokszázezer embert foglalkoztató, a GDP több mint 10 százalékát biztosító ágazat épült eddig ezekre a szolgáltatókra.”
A magyar vendégekért lesz versengés?
Ha mindenki pizzázót, magyaros éttermet, lángosost akar csinálni, és mindannyian a magyar közönségre lövünk, akkor túlkínálat lesz. A magyar vendégek a Balatonnál lehet, hogy pótolni tudják fogyasztásban a külföldieket, mert tavaly mindenki inkább itthon nyaralt és nem utazott külföldre. A belföldi turizmus tud erős lenni, de ez csak vidéken igaz, a fővárosban tavaly egyáltalán nem volt érezhető.
Az én vállalkozásaim alapvetően Budapesten működnek. Persze van fesztiválunk Sopron mellett és a Balatonnál. De akár a Lupa tó, vagy a Budapest Park, az Akvárium, a Sziget Fesztivál, éttermek, óriáskerék, mind a fővároshoz kapcsolódnak. Abban szkeptikus vagyok, hogy ezek képesek lesznek majd ugyanúgy termelni, mint a korábbi években. Persze mindenkinek gondolkodnia kell, hogy miként lehet a magyarokat jobban megszólítani, de azt nem tudjuk elérni, hogy hirtelen legyen kétszer annyi magyar és költsenek még többet.
Ha a vendéglátósok 40 százaléka valóban csődbe megy, akkor elképzelhető, hogy a kisebb kínálatot a magyar vendégek is el tudják tartani, de az arányokat senki sem látja előre. Egy magyaros ételeket kínáló családias bisztrót jobban el fognak tudni tartani a magyar vendégek, mint egy Michelin-csillagos, fine-dining éttermet, amire eddig se volt túl nagy kereslet hazai részről. Mitől lenne az érdeklődés nagyobb, amikor kevesebb pénze van az embereknek?
Mivel lehetne felpörgetni a turizmust? Vakcinaútlevél?
Vagy lesz mindenkinél vakcinaútlevél, vagy nálad sincs értelme, hogy legyen. Ebben nem tudsz függetlenedni a világtól. Nagyrészt az unión múlik. Inkább az kérdés, hogy
tudja-e Magyarország minden létező csatornán azt üzenni, hogy mi nyitunk, hozzánk jöhettek, nálunk biztonságban vagytok.
Megfelelő körülményeket biztosítunk, megfelelő szabályozással. Nem mindegy hogy, mekkora az emberek bizalma egy adott országgal szemben. Ahogy lehet, biztosan sokan neki indulnak majd, csak nem mindegy, hogy hova.
A biztonság vonzóbb, mint a Forma-1, vagy a Sziget?
A nagy rendezvények is ide vonzhatják a turistákat, de ezeket az eseményeket hónapokkal korábban meg kell szervezni, és időben meg kell hirdetni.
Ha a nyáron végre normalizálódik az élet, akkor nem kérdés, hogy jövőre már lesznek ilyen attrakciók,
de ha csak májusban dől el, hogy lehet-e Sziget, akkor ha akarnánk se tudnák már idén megcsinálni, mert ennyi idő alatt lehetetlen összehozni. Például az óriáskerék azért könnyű dilemma, mert az csak a kereslettől függ, hogy beindítjuk, vagy nem indítjuk, nem igényel hosszú felkészülést a működtetése.
Gerendai Károly 2014. augusztus 16-án a Sziget fesztiválon.Fotó: Bődey János / Index
Öldöklő verseny lesz az újranyitás után?
Igen, de már abban is komoly verseny lesz, ki tud munkaerőt szerezni. Most mindenki abból indul ki, hogy ha feladok egy hirdetést, akkor tuti sokan jelentkeznek majd, mert most tényleg sok munkanélküli van. De amikor egyszerre adja fel mindenki a hirdetést, akkor már messze nem lesz annyi ember, aki jelentkezzen. A koronavírus előtt is volt munkaerőhiány a vendéglátásban, de akik azóta vesztették el a munkájukat, azok lehet, hogy inkább elhagyták a pályát, mert valamiből meg akarnak most is élni. Őket már nagyon nehéz lesz visszacsábítani egy ennyire bizonytalan működésű ágazatba.
Azért ekkora az elkeseredettség a szakmában, mert kimerítettük a tartalékainkat, hogy életben tartsuk a vállalkozásainkat. Eleinte még mindenki úgy kezelte a koronavírust, hogy nagy baj van, de összeszorítjuk a fogunkat és valahogy túléljük. Csak már nagyon régóta van nagy baj és még mindig nem látjuk az alagút végét, miközben feléltük minden megtakarításunkat. Majd amikor már lassan ott tartunk, hogy végre van oltás és talán tényleg megmenekülhetnénk, 
mostanra fogyott el minden pénz, miközben az újranyitáshoz is szükség lenne rá.
Én még viszonylag szerencsésnek mondhatom magam, mert voltak korábban olyan mértékű bevételeim, ami miatt tudtam hová nyúlni és az immár százmilliós nagyságrendű veszteségeinket finanszírozni. De az elmúlt 1 évben már én is feléltem a megtakarításaimat. Ezért most már hitelt kellett felvennünk a továbbéléshez. A vendéglátóipari cégek nagy része viszont olyan családi kisvállalkozás, amelyeknek sajnos nem is voltak, de mostanra már tuti nincsenek érdemi tartalékai.
Attól tartok, hogy pont azok közül fognak a legtöbben ráfaragni, akik ezekben a hónapokban is megtartották a dolgozóikat, működni próbáltak és vállalták az ezzel járó veszteségeket. Ezért úgy érzem a kormánynak leginkább azokat kellene valahogy megsegítenie, akik eddig kitartottak. Az a legnagyobb gáz, ha mindenedet felélted, hogy életben tartsd a vállalkozásod, aztán a nyitás után mégis csődbe mész.
Mi több megoldást is kipróbáltunk. Például tavaly márciusban bezártuk a Ráday utcai éttermet, de nem mondtunk fel a kollégáknak és nem adtuk vissza a bérleti jogot, hogy ne legyen költségünk, hanem átirányítottuk az embereinket a másik éttermünkbe és a Lupa tóhoz. Próbáltuk megtartani annak a lehetőségét, ha lehet, akkor mindenütt újra tudjunk majd nyitni. De sajnos a korlátozások alatt is működő szintén Michelin csillagos belvárosi éttermünkben
a 2020 március és december közti időszak forgalma az előző évi 9 százalékára esett vissza. 
Pedig tényleg mindent megpróbáltunk, a háznál főzéstől az étel kiszállításig, sőt újabban már hamburgert is lehet rendelni tőlünk, de mindez még a rezsit is alig fedezi nemhogy a béreket és a bérleti költségeket. Ha tavaly márciusban tudtam volna, hogy még idén márciusban sem biztos, hogy kinyithatok, akkor valószínűleg mindent bezárok és hibernálok, mert most legalább lennének tartalékaim, amiből csak akkor próbálnék meg újra indulni, amikor már látom, hogy van rá megfelelő piaci kereslet. A dolgozók persze rosszul jártak volna, de a vállalkozás sokkal kevesebb veszteséget halmozott volna fel.
Lupa-tóFotó: Rostás Bianka / Velvet
2021 a túlélés éve lesz?
Abból a szempontból a túlélés éve lesz, hogy idén várhatóan az el fog dőlni ki marad életben. Nagyon sokat fog számítani, hogy ki, hogyan tud reagálni az új helyzetre, illetve ki, meddig bírja finanszírozni úgy a működést, hogy még nincs elég bevétele. De sajnos még 2022 is inkább csak a túlélésről fog szólni, mert legkorábban akkora épülhet fel hasonló szintre a kereslet, mint 2019-ben volt. Addig kisebb bevételekkel kell túlélni, de legalább már lesz valami, ezért főleg a költségeket kell majd kordában tartani és a forgalomhoz igazítani.
Alapvetően piacpárti vagyok. Nem hiszem, hogy az államnak kell majd életben tartania az ágazatot, ha már újra lesz kereslet. Amikor dübörgött a turizmus, akkor is mentek csődbe vállalkozások, mert nem minden egyformán életképes. Ha végre újra lesz lehetőség olyan működésre, amit nem korlátoz a világjárvány, akkor dől majd el, hogy onnantól valójában hány és milyen profilú vendéglátósra lesz szükség. Akkortól ezt már a piac dolga lesz szabályozni. De amíg nincs piaci működés, önhibánkon kívül nincs kereslet, sőt, jogszabály tiltja a normál működésünket, addig sajnos csak az államtól tudunk segítséget várni.
Persze itt sem érdemes a sült galambot várni.  A vendéglátós szakmával összefogva nemcsak olyan javaslatokat küldtünk a kormánynak, ami azzal foglalkozik, hogy most milyen segítséget kérünk a túléléshez, hanem arra fókuszáltunk, hogy milyen megoldási lehetőségeket látunk, hogy a szektor minél hamarabb talpra állhasson.
Erre egy nagyon egyszerű példa: a céges repi kiadások. A reprezentációs kiadások lényege az, hogy korábban a vállalkozások egy üzleti vacsorát el tudtak számolni költségként. Mikor bevezették a repiadót, ami jelentős többlet kiadással terhelte meg az ilyen céges kiadásokat, a cégek sajnos leszoktak arról, hogy éttermi szolgáltatásokat vegyenek igénybe, mert túl sokba kerül nekik. Ha eltörölnék a repiadót, akkor megjelenne egy új fogyasztó közönség, amely jönne a cég számlájára enni-inni.
Néha vitatkozom azokkal, akik csak a nálunk gazdagabb országokkal példálóznak, de érdemes a külföldön bevált módszereket tanulmányozni. Vannak életszerű megoldások is, mint például Romániában, ahol a 2019-hez képest elszenvedett bevételcsökkenés 20 százalékát kaphatják meg a vendéglátós vállalkozások, ami már valóban jelentős segítség nemcsak a veszteségek enyhítésére, hanem az újraindulást is segítheti, hiszen egy összegben jön egy jelentős hozzájárulás.
Nem szabad elhallgatni azt sem, hogy eddig is volt a kormányzat részéről néhány érdemi segítség, a bértámogatástól a járulék elengedésen át, a kiszállítás ÁFA kedvezményig, ami segítette az életben maradást. Ahogy az is jó hír, hogy pár hónapra elengedik az állami és önkormányzati tulajdonban működő vállalkozások bérleti díját. Ez nagyon klassz, de csak annak, aki ilyen ingatlanban működik. Mi van a többséggel, aki nem ilyen szerencsés? Vagy, ha először megint majd a teraszokat engedik megnyitni, mi lesz azokkal akiknek nincs terasza? Még a maradék forgalmukat is elvesztik?
Az állam bizonyos eszközökkel tud kockázatot csökkenteni, más eszközökkel pedig tud ösztönzően hatni. Ezeknek az összessége teremthet egy olyan környezetet, ami többeknek ad esélyt a túlélésre, ha viszont az eddigi támogatások kevésnek bizonyulnak és ezek mellett is végül becsődölnek a vállalkozások, akkor az eddig kifizetett közpénz is kárba megy.
(Borítókép: Gerendai Károly a Sziget fesztivál sajtótájékoztatóján 2015. május 14-én. Fotó: Mohai Balázs / MTI)"
Hungary,2021-02-09,Index.hu,https://index.hu/gazdasag/2021/02/09/sulyos_buntetes_kapott_airbnb/,40 milliós bírságot kapott az Airbnb,"A Gazdasági Versenyhivatal (GVH) 40 millió forintra büntette meg az Airbnb-t, mivel a szálláshelyeket kínáló cég nem tartotta be teljes mértékben a hatóság felé vállalt módosításait a fogyasztóknak nyújtott tájékoztatásban – közölte az MTI.
A GVH még 2018-ban fogadta el az Airbnb kötelezettségvállalását, amely szerint a cégnek több és pontosabb információt kellett volna adnia az árakról a bérlők számára. A vállalat ezeknek egy részét teljesítette, vagyis javította a tájékoztatást, a teljesítési határidőt viszont nem tartotta be, sőt a végrehajtás igazolásával kapcsolatban más hiányosságokat is találtak. A kiszabott 40 millió forintos bírság azonban nem a magyar szállásadókat terheli, hanem az ír székhelyű nemzetközi vállalkozást."
Hungary,2021-02-02,Index.hu,https://index.hu/kultur/gasztro/2021/02/02/biro-lajos-az-ettermekben-johet-a-dragulas-mar-nem-nagyon-lehet-olcsositani/,"Bíró Lajos: Az éttermekben jöhet a drágulás, már nem nagyon lehet olcsósítani","Sorozatunkban vendéglátósokat kérdezünk, hogyan látják a szektor helyzetét a pandémiás helyzetben. Ma a több évtizede „sztárséfként” elkönyvelt Bíró Lajost kérdeztük.  
Úgy látom, nincs különösebben bajban a Covid idején sem: folyamatosan csörög a telefonja, tanácsokat ad, étlapokat egyeztet.
Hogy a fenébe ne lennék bajba’! Kinek adnék most tanácsot, amikor majdnem minden zárva? Leghamarabb nyáron lesz valami, arra készülünk. De az is csak leginkább vidéken lesz, például a Balatonnál. Ha valakinek kedvezett ez a rohadt vírus, azok a balatoni vendéglátósok lesznek. Ők évente eddig is nagyrészt csak négy-öt hónapot működtek maximális fordulatszámon, és ez az idén is így lesz: csak most egy kiéheztetett vendégtömeg érkezik majd a tó partjára.
Az elmúlt tíz év legjobb szezonja volt a tavaly nyári, ez várható most is.
Szerencséjükre nekik nem kell teljesen újragombolniuk a kabátot, mint Pesten, ahol valami mást kell kitalálni, mint ami eddig volt.
Mit?
Fogalmam sincs! Még nekem sem, pedig mindig megmondóember voltam. Ötletek persze vannak a szakmában, hogy bisztrósabb helyeket kell nyissanak azok is, akik eddig csak a fine diningban gondolkodtak, de ez sem biztos, hogy a túlélés jolly jokere. Most úgy gondolom, hogy Budapest csak az éttermek felét tudja majd eltartani. Egyszerűen nem bízom abban, hogy egy-két évig visszajönnek a turisták, pedig belőlük sokan éltek.
Attól nem tart, hogy az újranyitás minőségromláshoz vezet? Egyrészt a bezárások miatt a minőségi beszállítók piaca is jelentősen csorbult, másrészt a vendéglátósok is pótolni akarják a kiesett bevételeiket. Így a nagyipari alapanyagok olcsósága marad.
Az elején persze az lesz, hogy mindegy, mit eszünk, csak végre étteremben tegyük, ahogy azt a napokban is látjuk Olaszországban. De azt szinte kizártnak tartom, hogy egy vendéglős olyan agyament legyen, hogy az éppen visszatérő vendégeken nyerészkedjen. Persze, lesz egy dömping, de pár hónap után majd lecseng, és akivel nem voltak elégedettek, azoktól a vendégek végleg elpártolnak. Az ilyen étterem örökre lehúzhatja a rolót.
Ahhoz sem kell jóstehetség, hogy lássuk: amint ez a pár hónapos felfutás megtörténik, utána jön majd a visszaesés.
Az emberek átgondolják, költsenek-e nagyobb összeget az éttermekben. Beköszönt majd a spórolás korszaka, hiszen sokan fognak félni attól, hogy újabb és újabb járvány jön, és akkor tartalékot kell képezniük az anyagi biztonságuk érdekében. Ahogy nagyanyáink és anyáink is bespájzoltak lisztből és zsírból a világháborúk nyomora után, hiába jöttek a békeévek.
Akkor hosszú távon olcsóbbak lesznek az éttermek?
Biztosan lesznek majd, akik lefelé viszik az árakat, de ez a világ legbutább dolga. Meg már nem is nagyon lehet olcsósítani. A felkapott helyeknek talán inkább azt kell tenniük, mint Thomas Keller Amerikában: sokszorosára felemelte a gourmet-menüje árait, hiszen kevesebb embert tud most leültetni az éttermében...
Az, hogy a Hold utcai piacról átjött a Fény utcaira, már a Covid miatti újraindulás része?
Nem, már korábban elterveztük, hogy lesz egy Buja Disznók Buda. A Hold utcai piac bezárása csak felgyorsította a költözést.
Fotó: Bakcsy Árpád Zoltán / Index
Az nem furcsa, hogy nemrég újították fel a piacot, és most megint ezzel az ürüggyel tart zárva?
Ha arra céloz, hogy valami nyerészkedés megy, nem hiszem. A Hold utcai piac romos épületét nagyon komolyan felújították, ha nem is tökéletesen, de szép lett. A lehívható, uniós támogatás arról szólt, hogy az őstermelőket kell segíteni. Erre valóban jó egy működő piac, csakhogy a Hold utca környékén eltűnt a vásárló, aki az őstermelők portékáit megvette volna.
Az azért nem életszerű, hogy a bankban dolgozó kiskosztümös titkárnő délben lemegy egy zacskó krumplit és egy kiló hagymát venni a csarnokba.
Viszont ott volt a környező irodákban dolgozó rengeteg ember, akik ettek volna egy jót, nem is beszélve a környéken lakó airbnb-s turistákról. Nekik maximum egy-két delikátbolt vagy gyümölcsárus kell és sokféle hangulatos bisztró. Na, ehhez viszont újra kellett gondolni a csarnoképület fűtését, hűtését, szellőztetését. Amúgy pedig a klasszikus nagy piacok ideje lejárt. Az emberek jelentősebb része inkább szupermarketekbe megy élelmiszerért, ahol tud parkolni, a megpakolt bevásárlókocsit oda tudja tolni az autója csomagtartójához, és nem utolsósorban alacsonyabb áron kapja meg a konyhájába valót.
A klasszikus nagy éttermek ideje is lejárt?
Egyébként igen. De majd megjelenik az, mint Lisszabonban a Time Out piac, ahol híresebb séfek és vendéglőik egyszerűbb ételeket készítenek, de ugyanazzal a csúcsgasztronómiai technológiával, tudással, hozzáállással, mint korábban a nagy éttermeikben. És persze kedvezőbb árakon. Folyamatosan meg kell újulnia mindenkinek. De ez egy belülről jövő késztetés is. Az ember egy szép autót akar. Azután, amikor meglesz, már nem izgatja annyira. Fontos, de nem izgatja. Így voltam én is az éttermeimmel: megvolt a Múzeum, jó volt, de azután tovább kellett lépnem. Jött a Bock Bisztró, az is lecsengett bennem, most viszont itt a piac.
Akkor a Bock Bisztró lezárt történet?
Az elkövetkező hetekben döntjük el. A vendégek fogyatkozásával kihal a vendéglős maga is. Noha a Bockban laza volt a hangulat és jók az ételek, már kevésnek bizonyult a fiatalok becsábításához. Mert nincs kétség, az újabb korosztályokat kell eredményesen megtalálni. Kis János barátom (a Hyatt Corporation executive séfje) mindig előrevetíti nekem a jövőt, hiszen tíz évvel idősebb nálam, és általában fájóan igaza van. Amikor 60 éves voltam, ezt mondta:
jól figyelj oda, mert te már nem vagy ennyire fontos a korodban. Örülj, ha még egy kicsit fent tudod tartani magad a csúcson, mert már jönnek a fiatalok, okosabbak, energikusabbak és könyörtelenebbek.
Akkor röhögtem rajta, de igaza van. A lejárt lemezt elpakolják.
Fotó: Bakcsy Árpád Zoltán / Index
Akkor a fiáé, Danié a jövő, aki remek szakács már most is. Be van biztosítva...
Igen. De azért még van mit tanuljon tőlem. Pont most köttettem be neki az évek óta gyűjtött receptötleteimet.
Attól azért még távol van, hogy letegye a fakanalat, hiszen azt látni, hogy élvezettel készíti az ételeket majdnem mindennap a Fény utcai piacon.
Még jobban élvezném, ha a vendégeim orra előtt tehetném! Nem értem, miért ne lehetne ezt megtenni akár most is a piacon. Megnyugtatóan tudnánk biztosítani a vírus elleni védelmet, plexivel, egymástól többméteres távolságra elhelyezett asztalokkal, folyamatos fertőtlenítéssel. Biztonságosabb hely lenne, mint a pesti tömegközlekedés, az irodaházak büféi, a bevásárlóközpontok boltjai vagy sípályák liftjeinél kígyózó sorok. Legalább értelmesen magyaráznák el, miért nem lehet megnyitni a teraszokat!
Akkor miért nem áll az engedetlenségi mozgalom élére, és nyit ki?!
Nem őrültem meg! És nem azért, mert komoly pénzbüntetés és féléves bezárás jár a jogszabály megszegőinek. Nálam is próbálkoznak a törzsvendégek, hogy tálaljak nekik csak itt a sarokban, hadd egyék meg a rántott húsukat, vagy adjak nekik egy pohárka pezsgőt, de akkor már rendes pohárban. Na nem! Egyszerűen nem éri meg a kockázat, és amúgy is törvénytisztelő vagyok.
De valamilyen segélyt legalább kap, ha már ilyen jogkövetően viselkedik?
Az állami segítségnek fel kellene gyorsulnia. Nem is segély kell már, hiszen az olyan megalázóan cseng, hanem kártérítés. A 2019-es átlag nettó árbevétel 50 százalékát kellene odaadni minden vendéglősnek. Ausztria hetvenet adott, de mi nem vagyunk olyan jó állapotban, mint a sógorok. Viszont ha kapsz állami pénzt, akkor nem küldheted el az embereidet sem. Hogy a beszállítókat hogyan segítsük meg, az már nehezebb kérdés.
A szakmabeliek, de jó néhány sajtóorgánum is „Lali, a király”-ként emlegeti. Lehet, hogy ha marad a Covid miatti „szükségállapot”, akkor előbb-utóbb a király is gyalog jár?
Ettől ne féljen, még meg tudom tankolni az autót, de a háromkerekű chopperemet is. Ha meg úgy adódik, van egy elektromos rollerem. Egy király nem jár gyalog!
(Borítókép: Bakcsy Árpád Zoltán / Index)"
Hungary,2021-02-01,Index.hu,https://index.hu/belfold/2021/02/01/ferje-ingatlanabol-es-megtakaritasaikbol-torlesztettek-csaknem-100-milliot-varga-juditek/,A 200 milliós házvásárlási hitelből már törlesztettek is 100 milliót Varga Juditék,"Elérhetővé vált az Igazságügyi miniszter vagyonnyilatkozata, amiben részletesen szerepelnek Varga Judit ingatlanvásárlásai, így az a napokban nagy sajtó visszhangot kapott XII. kerületi Kútvölgyi úti társasház is, amiben több ingatlant és egy garázst vásárolt meg férjével a miniszter, a hozzávetőlegesen 200 milliós vételárhoz szükséges hitelhez pedig csupán 8 millió forint önerőt fizettek be.
Varga Judit ezt napokkal ezelőtt úgy kommentálta a Facebookon, „egy ilyen konstrukció egyáltalán nem szokatlan, és főleg nem szabálytalan (...) Ennyit röviden és őszintén az igazságról. A fenti tényeket és az aktuális jövedelmi viszonyaimat, amit szintén ferdítve tálalt a hazug baloldali média, a jogszabályoknak megfelelően tartalmazni fogja a jövő héten megjelenő vagyonnyilatkozatom” – kommentálta a Facebookon Varga Judit.
Ez így is lett, a nyilatkozatában az áll, hogy 4., 5. és a 6. pontban feltüntetett két lakást és egy garázst összesen 200 millió forintért vásárolták meg férjével, melyből 8 millió forintot közös megtakarításukból fedeztek, a fennmaradó 192 millió forintot pedig bankhitelből.
A viszonylag alacsony önerőt az tette lehetővé, hogy pótfedezetként bevontuk a férjem Budapest V. kerületi tehermentes ingatlanát, amire így szintén rákerült a bank jelzálogjoga. A bankhitelből azóta jelentős részt előtörlesztettünk.
2020 decemberében aztán – mint írja – a férje az V. kerületi ingatlanát, amit egyébként AirBnb-ztetésre használtak, eladta, az ebből befolyt összeghez pedig hozzátették a megtakarításaikat és mintegy 93 millió forintot előtörlesztettek. Varga megjegyzi: a hitelt nyújtó pénzintézet csak abban az esetben volt hajlandó kiengedni jelzálog alól a belvárosi ingatlant, ha a teljes befolyó vételárat a 192 millió forintos hitel előtörlesztésére fordítja az igazságügyi miniszter és családja.
Varga Judit egyetemleges adóstárs a férje által felvett jelzáloghitelből fennálló kicsivel több mint 8 millió 705 ezer forint összegű bankhitelben,
valamint egyetemleges adóstárs a férjével 98 millió 998 ezer 611 ezer forint összegű ingatlan jelzáloghitelében (a cikk elején taglalt ingatlanok vonatkozásában). 
Nyaraló,csok
Varga Judit fent is idézett Facebook posztja itt nem ért véget, hiszen annak főszereplője volt egy másik ingatlan is, egy nyaraló, ami még a Kormányinfóig is elért.
Varga JuditFotó: Virginia Mayo / MTI / EPA
„A balatonhenyei lakóházunkat 2016-ban kezdtük el építeni a sokéves brüsszeli munkánkból származó jövedelmünkből és hitelből, még kinttartózkodásunk alatt. Tehát nem nyaralót, hanem családi házat, és nem felújítottunk, hanem teljesen újat építettünk. Sok százezer magyar családhoz hasonlóan igénybe vettük a családi otthonteremtési támogatást is. Ekkor még úgy terveztük, hogy kiküldetésünk lejártakor ide költözünk haza (ezért sem budapesti ingatlan vásárlása mellett döntöttünk). 2017-et írunk, mikor elkészült a ház. Ekkor még egyikünk sem volt közszereplő, és álmunkban sem gondoltuk volna, hogy 2018 tavaszán gyökerestül megváltozik az életünk: ekkor kaptam az államtitkári felkérést. Hazaköltöztünk három gyermekünkkel egy budapesti bérelt ingatlanba"" – reagált arra a miniszter, hogy mennyire van rendben az, hogy csok-támogatást igényelt.
Az ominózus a balatonhenyei ház szerepelt már Varga Judit tavalyi vagyonnyilatkozatában is, ebből a szempontból tehát nincs benne újdonság. 
A vagyonnyilatkozatból kiderül továbbá, hogy van 2 millió forint és 6000 euró készpénze, valamint bankszámlán kicsivel több mint 3 millió forintja. 
Varga Judit a férjével közösen használ egy Volvo xc60-ast, amit 2018-ban gyártottak. 
Juttatásként kapott még céges mobilt, céges tabletet, céges lapotopot, és szolgálati kocsit. 
A többi politikus vagyonnyilatkozatáról az Index megírta, hogy Orbán tartozást törleszt, Rogán újra megnősült, Kocsis a készpénzét, Lázár a tartozását duplázta."
Hungary,2021-02-01,Index.hu,https://index.hu/sport/amerikaifutball/2021/02/01/egy_honap_alatt_kirugatta_magat_ket_evvel_kesobb_visszatert_-_sztar_lett/,"Egy hónap alatt kirúgatta magát, két évvel később visszatért – sztár lett!","Ki ne szeretné a tipikus Hamupipőke-sztorikat – különösen az Egyesült Államokban? Nehéz annál nagyobb mélységet elképzelni egy (NFL-)játékosnak, mint hogy a karrierje kezdetén elkövetett hibái után, csupán egy hónap próbálkozást követően konkrétan a ligából is kikerüljön, és évekig gyakorlatilag felé se nézzenek a csapatok. S lehet-e meseszerűbb, mint hogy a mindenhol kigúnyolt, leírt sportoló ezt követően visszatér, és posztja egyik legjobbjaként tündököl? Naná, hogy ez történt hősünkkel!
LABDARÚGÓKÉNT KEZDTE, GIMIBEN EGÉSZ JÓ VÉDŐ VOLT, EGYETEMI KIVÁLÓSÁG LETT
Ku Jung Hö (angolos írásmódban Younghoe Koo) szereplése alapból kuriózumnak számított már a karrierje elején, hiszen nem túl gyakori (értsd: korábban összesen háromszor fordult elő), hogy dél-koreai születésű játékos lépjen pályára a tengerentúli profi amerikaifutball-ligában.
A most 26 éves játékos labdarúgóként kezdte sportolói karrierjét, majd édesanyjával költözött New Jerseybe, ahol egy helyi középiskolában a csapat legjobbjának választották meg az ekkor még támadóként és védőként is szereplő (és hat interceptiont szerző!) fiatalt.
NEM BESZÉLTE A NYELVET
 Az ESPN nemrégiben hosszabb anyagot közölt a játékosról, amelyben kiemeli, nem indult zökkenőmentesen a beilleszkedése, hiszen kezdetben egyáltalán nem beszélt angolul, és hozzá hasonló sorsú gyerekekkel lógott, akik folyékonyan beszéltek koreaiul és hasonló ételeket ettek. Édesapja üzleti professzorként maradt Szöulban, de néhány havonta meglátogatta fiát, és arra biztatta őt, hogy nyisson a többiek felé, hiszen így könnyebben boldogul majd a nyelv elsajátításával is.
Egyetemre a Georgia Southernre jutott be, utolsó évében húsz mezőnygólkísérletéből 19-et értékesített, és a legjobb rúgónak járó Lou Groza-díj döntősei közé is bekerült – iskolarekordot jelentő, 88,6 százalékos pontossággal zárta itteni karrierjét.
Ennek ellenére a 2017-es játékosbörzén hiába várta neve elhangzását, végül egyik csapat sem áldozott érte draftcetlit, szabadügynökként viszont az épp Los Angelesbe költöző Chargers hamar szerződtette, és Josh Lambót legyőzve az idényt kezdő rúgóként várhatta.
TRÜKKÖS VIDEÓJA „LESZAKÍTOTTA AZ INTERNETET” – AZ AMERIKAI ÁLOM
A keretre kerülését követően a Chargers is megosztotta azt a trükkös videóját, amelyen előbb lábbal felpörgette magának a labdát, majd hátraszaltózás közben a póznák közé talált – természetesen gyorsan felkapták a felvételt Amerika-szerte.
The Chargers' new kicker Younghoe Koo can do THIS (: @YounghoeKoo) pic.twitter.com/NgGOoh93v0— SB Nation (@SBNation) September 2, 2017 
Olyan volt, mint egy valóra vált álom
– idézte fel az ESPN-nek ezt az időszakot Ava Maurer, aki nyolcadikos kora óta Ku párja.
Ami ezt követte, az viszont inkább volt rémálom...
AKADÁLY? CSAK KEMÉNYEBBEN
Ha valami nem a terveknek megfelelően alakult, ha menesztették egy csapattól, az csupán még keményebb munkára ösztönözte, úgyhogy tudtam, hogy bár a Chargers lépése fájdalmas volt számára, ez nem fogja őt megállítani
– emlékezett vissza a rúgó barátnője.
EGY HÓNAP UTÁN AZ UTCÁN
Profi karrierje nem indult fényesen, a Denver elleni találkozón ugyan mindhárom extra pontja jó volt, de a mérkőzés végi 44 yardos mezőnygólkísérletét blokkolták (érdekesség, hogy előtte értékesítette a rúgást, de egy jó ütemű időkérés miatt újráznia kellett), így csapata nem tudta kiharcolni a hosszabbítást (21–24). A hiba előfordul a legnagyobbakkal is, az NFL egyik előnye, hogy egy héttel később máris lehet javítani, a Miami ellen megszerezte első mezőnygólját, de a szünet előtt 43 yardról rontott, majd a meccs végén 44 yardról is, így csapata győzelem helyett újra kikapott (17–19). A Chiefs ellen nem hibázott (1/1 mezőnygól+1/1 jutalomrúgás), együttesének viszont ezúttal esélye sem volt (10–24), és bár az Eagles ellen is hozta magát (1/1+3/3), az újabb szoros vereséget követően megköszönték neki a ténykedését.
Anthony Lynn vezetőedző „kicsit kiegyensúlyozottabb és tapasztaltabb” rúgót szeretett volna a csapatában tudni, hozzátéve, hogy szerinte a fiatal dél-koreainak hosszú NFL-karrierje lesz, és számos újonc a menesztés sorsára jut, mégis vissza tud innen térni.
Ekkor épp 2017 októberére fordult a naptár, ehhez képest a következő találkozójára 2019 novemberéig kellett várnia!
VISSZAVONULÁS? LEGFELJEBB HÁROM ÉV UTÁN!
Az ESPN nemrégiben megjelent cikkében arról írt, hogy az egyetemről kikerülve adott magának egy határidőt: ha három éven belül nem sikerül NFL-rúgóvá válnia, akkor új megélhetés után néz. A döcögős kezdés, majd a hosszú munkanélküliség sem tántorította el attól, hogy ezen határidő előtt ne adja fel az álmait.
Próbáltam keresni valami póttervet, csinálni ezt-azt, de semmi sem passzolt igazán hozzám, úgy éreztem, mindegyik csak energiapazarlás. Úgy voltam vele, hogy ha ez végül nem jön össze mégsem, akkor majd teljes erővel vetem bele magam valami másba, de tudok egy asztalnál ülni negyvenévesen is, a ligában rúgni viszont nem fogok tudni már negyven felett
– zárta ki a korai feladás lehetőségét.
REMEKELT AZ ÚJ LIGÁBAN – AMI GYORSAN BECSŐDÖLT...
Persze addig sem tétlenkedett, karrierje újjáélesztéséhez a frissen életre hívott AAL farmligában kapott esélyt 2019 elején az Atlanta Legends színeiben, ahol a liga történetének első pontjait szerezte egy 38 yardos mezőnygóllal, és jó formája kitartott, 14/14-gyel állt, amikor a liga áprilisban csődbe ment.
Ezzel a teljesítménnyel viszont újra felkeltette az NFL-csapatok figyelmét, és bár a Chicago Bearsnél még sikertelenül próbálkozott, a New England Patriotstól pedig hiába kapott szerződést Stephen Gostkowski sérülését követően, csupán a gyakorlócsapatban lett helye végül, az Atlanta Falconstól azonban már megkapta a lehetőséget.
AIRBNB-K UTÁN HAZAKÖLTÖZÉS, KORÁBBI NFL-ES SEGÍTETT NEKI
 Mivel munkanélkülivé vált, kezdett kifogyni a pénzből, egyik Airbnb-szállásból a másikban költözött San Diegóban, a főbérlőkkel NFL-céljait és -tapasztalatait osztotta meg a maradás reményében. Amikor a pénze végére ért, visszaköltözött Georgiába édesanyjához, ahol bárhol dolgozott, ahol amerikaifutball-kapu közelében lehetett, miközben a korábbi remek rúgó John Carneyvel próbálták az erejét, kondícióját és játékát fejleszteni, hogy visszatérhessen a ligába – végül sikerrel.
VISSZATÉRÉS AZ NFL-BE – CSOPORTRIVÁLISOK ELLENI REMEKLÉSEKKEL
Nem volt könnyű örökség az övé, hiszen az akkor 44 éves Matt Bryant helyi legendának számított, de utolsó évében már jócskán visszaesett a teljesítménye, így október végén a váltás mellett döntött a vezetőség.
Nem is fogadták kitörő örömmel a hírt a szurkolók, ugyanakkor Ku gyorsan nekilátott renoméja helyreállításához, mind a négy mezőnygólkísérlete sikeres volt, az idény lényegi részét már elbukó Sólymok pedig alaposan megtréfálták a csoportfavorit New Orleanst (26–9) – rögvest kiérdemelte a hét legjobb, speciális egységben játszó játékosának címét a nemzeti főcsoportban.
A Szentek elleni „visszavágón” ismét felhívta magára a figyelmet, amikor is hálaadásnapon három sikeres, úgynevezett onside kicket is végrehajtott – ennek a lényege, hogy a labdát a rúgó úgy próbálja meg játékba hozni, hogy azt a földet érést követően saját csapata tudja birtokba venni, ehhez viszont legalább tíz yardot előre kell haladnia a tojás alakú játékszernek, ami nem éppen úgy pattog, ahogyan azt általában várjuk. Mondani sem kell, éppen ezért már egy ilyen rúgást is nagyon nehéz sikeresen kivitelezni, mert egyrészt szükség van arra, hogy a földre rúgott labda megtegye a szükséges távolságot, hogy visszaszerezhető legyen, másrészt arra, hogy az ott várakozó ellenfél egyik játékosa se tudja megszerezni, és hogy a saját csapatából valaki sikerrel járjon.
Nos, ő ebből hármat is megoldott, mivel az egyiket újra kellett rúgnia egy szabálytalanság miatt, így pedig a már 26–9-es hátrányban is lévő együttesének a végén volt esélye egyenlíteni (más kérdés, hogy ez nem jött össze, és a New Orleans 26–18-ra nyert).
Az egész meccsen pipa voltam, mert kihagytam egy extra pontot és egy mezőnygólt is ezt megelőzően. Az első sikeres onside kicket megszereztük, de nem ünnepeltem. A másodiknál is úgy voltam vele, hogy »jól van«, aztán harmadjára is visszaszereztük, akkor már talán mutattam némi izgatottságot. Nem tulajdonítottam ezeknek a rúgásoknak nagy jelentőséget, mert ezek nem csak rajtam múlnak, a srácoknak kell odarohanniuk és megszerezniük a labdát.
Egy másik csoportellenfél, a Carolina Panthers ellen is kitett magáért, mind a négy mezőnygólját értékesítette – közte az akkori karriercsúcsot jelentő 50 yardossal –, továbbá volt egy labdaszerzése is, csapattársa kierőszakolt labdavesztést érő megmozdulása után vetődött a tojásra, ő pedig másodszor is a hét legjobbja lett a főcsoportban!
It's not every day your kicker recovers a fumble on a kickoff! @YounghoeKoo #InBrotherhood #CARvsATL: FOX: NFL app // Yahoo Sports appWatch free on mobile: https://t.co/D5AfU98qAh pic.twitter.com/vS9a4CVSQv
                        — NFL (@NFL) December 8, 2019
„ÉHBÉRÉRT” A LEGJOBBAK KÖZÉ
Tavaly februárban megkapta az esélyt, hogy újra bizonyíthasson, igaz, ehhez az Atlantának azért nem kellett túl mélyen a zsebébe nyúlnia, hiszen elég volt a veteránminimumnak megfelelő, 660 ezer dolláros szerződést adnia játékosának, aki még a 2021-es idényben is csak korlátozott jogú szabadügynök lesz, és ismét olcsón magához tudja őt láncolni a csapata.
A Falcons idényében kevés pozitív esemény volt – az Atlantának októberre már három meccsen volt az ESPN metrikája szerint legalább 98 százalékos győzelmi esélye a találkozó valamely pontján, de hiába volt hatalmas előny még a végjátékban is, rendre jött egy bődületes összeomlás, ebből pedig még az év végére is „jutott”.
Nos, ezen kevés pozitívumok közé viszont mindenképpen odafér Ku teljesítménye, hiszen szezonbeli 39 mezőnygólkísérletéből 37-et is értékesített (a Cowboys, a Vikings és a Panthers ellen is 4/4-gyel zárt, a Raiders ellen pedig összesen kilenc rúgása – négy extra pont, öt mezőnygól – volt pontos), novemberben ő volt a hónap játékosa az NFC-ben, 94,9 százalékos mutatójának köszönhetően pedig a védőfalember Grady Jarrett mellett csupán őt választották be az atlantaiak közül a sportág All Star-mérkőzésének számító Pro Bowl-keretbe. Most azon ne akadjunk fenn, hogy ezt idén a koronavírus-járvány következében végül nem játszották le, az érdem az övé.
Hogy ne legyen fenékig tejfel az idény, arról azért az utolsó előtti héten gondoskodott a sors, a Falcons hatalmas csatára kényszerítette a címvédő és listavezető (most a Super Bowlra készülő) Chiefst, de 17–14-es hátránynál a mérkőzés végén Ku rúgását blokkolni tudták, így nem sikerült kiharcolni a hosszabbítást, a Kansas City pedig megnyerte az alapszakaszt.
A 2020-as kiírásban mutatott teljesítményével viszont így is felírta magát a legjobbak közé, és bebizonyította, érdemes volt nem rögvest feladnia az álmait, és megtenni mindent a visszatérés érdekében.
 Borítókép: Younghoe Koo – Fotó: Getty Images Hungary/Carmen Mandato"
Hungary,2021-01-20,Index.hu,https://index.hu/kulfold/2021/01/20/nagy_napra_ebred_amerika/,Nagy napra ébred Amerika,"Ma iktatják be hivatalába a demokrata Joe Bident az Egyesült Államok 46. elnökeként. A ceremóniai nem sokban fog eltérni a hagyományoktól: a megválasztott elnök a Capitolium lépcsőin teszi le a hivatali esküt, majd a Fehér Ház felé veszi útját, ahol a távozó elnök fogadja. Azaz fogadná, mert Donald Trump nem vesz részt a beiktatási ceremónián. Az ünnepség abban is el fog térni a megszokottól, hogy az eseményeket élőben közvetítik, hiszen a koronavírus-járvány miatt csak korlátozott számban lesznek jelen vendégek. A Capitolium ostroma óta felmerült biztonsági fenyegetések miatt pedig le lesz zárva a kormányzati negyed. Ettől függetlenül hatalmas, virtuális bulival fogják megünnepelni a Egyesült Államok új elnökét.
A beiktatás nem más, mint az új elnökség kezdetének időpontját jelölő hivatalos ceremónia. Bár ünnepélyes keretek között tartják, az egyetlen feltétele az, hogy a megválasztott elnök elmondja az elnöki hivatali esküt. 
Ünnepélyesen esküszöm, hogy az Egyesült Államok elnökének tisztét híven gyakorlom, és legjobb képességeim szerint fenntartom, óvom és megvédem az Egyesült Államok alkotmányát
– nagyjából ez fog elhangzani Joe Biden szájából. 
Előkészületek a National Mallnál Joe Biden beiktatása előttFotó: usan Walsh / Pool / Getty Images Hungary
A járvány árnyékában
A koronavírus-járványra tekintettel Biden beiktatási stábja már előre jelezte, hogy a hagyományokkal ellentétben sokkal kevesebben vesznek részt a ceremónián, nehogy fertőzési gócponttá váljon a Capitolium és környéke. Az Egyesült Államokban ugyanis már 24 millióan kapták el a vírust, a kórokozó pedig 400 ezer ember halálát okozta mindeddig. 
Az előkészületekről közölt képeken is jól látszik, hogy az eskütétel helyszíne körül, ügyelve a távolságtartásra, csupán mintegy 100 széket helyeztek el. A vendégeknek ráadásul előírták a maszkviselést, a rendezvényen is negatív koronavírusteszttel lehet csak részt venni. 
Így pedig a Capitolium előtti National Mall nemzeti park nem lesz tömve az érdeklődőktől, mint például a távozó elnök, Donald Trump vagy éppen Barack Obama 2009-es beiktatásán. Utóbbi eskütételére mintegy kétmillió ember gyűlt össze. 
A távol maradó érdeklődők helyét mintegy 200 ezer, különböző méretű nemzeti lobogó veszi át, amelyek az amerikai állampolgárokat és a koronavírus áldozatait szimbolizálják. Emellett az ország államait és területeit jelképező 56 fényoszlop világítja meg a nemzeti parkot.
Ha nincsenek emberek, hogyan lesz buli?
Virtuálisan. Az Elnöki Beiktatási Tanács bejelentése szerint az eseményeket élőben fogják közvetíteni, a ceremóniát követően virtuális parádéval tisztelegnek az új elnök előtt. A beiktatási ünnepség magyar idő szerint az alábbi menetrend szerint fog lezajlani:
Délután négy órakor kezdődik a Mi Fehér Házunk című műsor, amely kifejezetten a fiatal korosztálynak szól. A megválasztott elnök felesége, Jill Biden szól majd a fiatalokhoz, de a Nickelodeon jóvoltából az elnöki háziállatokról szóló szegmenssel is kedveskednek a nézőknek, mindezt pedig történelmi előadások és más műsorszámok kísérik.
A beiktatást megelőzően Biden a kongresszus vezető politikusaival misén vesz részt. Köztük lesz a képviselőház republikánus frakcióvezetője, Kevin McCarthy, valamint Mitch McConnell, a republikánusok szenátusi frakcióvezetője.
Délután hat órakor kezdődik a beiktatási ceremónia. Biden és Kamala Harris felesküszik az elnöki és alelnöki tisztségre. Az újdonsült államfő várhatóan egy 20-30 perces beszédet mond, amelyben hivatali idejének céljait vázolja fel. A himnuszt Lady Gaga fogja elénekelni, amit Jennifer Lopez fellépése követ. Mindketten virtuálisan lesznek jelen az ünnepségen, távolról közvetítik a performanszokat. 
Üres székek a színpadon a Capitol HillnélFotó: usan Walsh / Pool / Getty Images Hungary
Következő lépésként Biden – aki elnökként az Egyesült Államok haderejének főparancsnoka lesz – alelnökével átmegy a Capitolium keleti szárnyához, hogy megtekintse a hadsereg képviselőit. Ez a katonai szemle egy olyan tradíció, amely a hatalom békés átadását jelképezi.
Normális körülmények között az elnöki duó autókonvojjal indulna meg a Fehér Ház irányába, az út mentén pedig az emberek üdvözölnék új elnöküket. A biztonsági kockázatok miatt ez most elmarad. Ehelyett a Potomac folyón átkelve az ország legnagyobb katonai temetőjében, az Arlington Nemzeti Temetőben helyeznek el koszorúkat az ott nyugvó katonák emlékére. Bident a várakozások szerint a ma is élő elnökök közül – feleségeikkel együtt – a demokrata Barack Obama és Bill Clinton, illetve a republikánus George W. Bush teszi tiszteletét az ünnepségen, és elkísérik a katonai temetőbe is. A koronavírus-járvány miatt zömmel otthonában meghúzódó, 96 éves – demokrata párti – Jimmy Carter ugyan nem lesz jelen, de legjobb kívánságait küldte Bidennek. Mike Pence alelnök is bejelentette szándékát, hogy szemben Trumppal, részt vesz a beiktatási ünnepségen.
Negyed tízkor Biden a Fehér Házhoz érkezik, ahol normális esetben a távozó elnök és felesége fogadná. Ez most nem így lesz. Mindazonáltal a Biden házaspárt két egyetemi rezesbanda kíséri a virtuális térben a Fehér Házhoz, amivel kezdetét is veszi az említett virtuális parádé: énekesek és előadóművészek szórakoztatják az eseményeket a képernyőről követőket.
Magyarországon már hajnali fél három lesz, amikor kezdetét veszi az Amerika ünnepel című 90 perces tévéműsor, amelyet Tom Hanks fog vezetni. Ebben többek között olyan sztárok fognak fellépni, mint Bruce Springsteen, a Foo Fighters vagy John Legend.
Balhéra számítanak, de előre gondolkodtak
A Biden választási győzelmének kongresszusi ratifikálásának napján, január 6-án történt zavargások hatására szigorú biztonsági intézkedéseket hoztak Washingtonban. 
A törvényhozás épületét a hatóságok körbezárták, kétméteres, szögesdróttal ellátott kerítéseket emeltek, amelyeket beton úttorlaszokkal erősítettek meg.
A Szövetségi Nyomozó Iroda (FBI) az ostrom következményeként fegyveres megmozdulások lehetőségére figyelmeztetett, ami indokolttá tette a fokozott biztonsági intézkedéseket. Ennek keretében a Nemzeti Gárda 25 ezer tagját vezényelték az amerikai fővárosba, tagjait egyenként átvilágították, azt kutatva, hogy vannak-e kapcsolataik szélsőséges csoportokhoz. A CNN szerint két gárdatagot már el is távolítottak a Washingtonba vezényelt katonák soraiból, bár egyelőre nem ismert a döntés oka. Korábban olyan értesülések is napvilágot láttak az amerikai sajtóban, hogy szélsőségesek magukat a gárda tagjainak álcázva próbálnak beszivárogni az ünnepség közelébe. 
Katonai előkészületek Joe Biden beiktatása előttFotó: Stephanie Keith / Getty Images Hungary
A készülődés részeként forgalmi korlátozásokat is életbe léptettek, utakat és metróállomásokat zártak le, illetve több ellenőrzőpontot állítottak fel az amerikai fővárosban. A Fehér Ház és a Capitolium környékét vörös és zöld zónákra osztották fel: előbbi, kiterjedtebb övezetben csak a helyi lakosok közlekedhetnek, míg utóbbiban kizárólag engedéllyel hajthatnak be járművek.  
Tartva attól, hogy Trump-párti tüntetők az ország minden részéről Washingtonba szándékoznak utazni, számos utazási és idegenforgalmi vállalat korlátozó intézkedéseket vezetett be. Több hotellánchoz hasonlóan az Airbnb szálláshely-közvetítő is törölte a washingtoni foglalásait, és több légitársaság is megtiltotta, hogy utasai fegyvert szállíthassanak feladott csomagjaikban. Igen, ez legális Amerikában. Emellett a Capitolium ostromában azonosított résztvevőit repülési feketelistára tették. Az Amtrak vasúti társaság is közölte, hogy a napokban több rendőrtiszt fog tartózkodni a Washingtonba közlekedő vonatokon és a pályaudvarokon. 
Hol lesz Donald Trump?
A távozó amerikai elnök Marylandben, a Washintontól 12 kilométerre keletre található Andrews légi támaszponton fog tartózkodni egy búcsúünnepségen, ami helyi idő szerint reggel nyolc órakor, magyar idő szerint délután kettőkor kezdődik. Sajtóértesülések szerint Trump egy katonai parádé keretében kíván elköszönni az elnöki tisztségtől: a tervek szerint vörös szőnyeg fogadja, sortűzzel tisztelegnek előtte, katonai repülők hasítanak át az égen, és egy katonai rezesbanda biztosítja a jó hangulatot.
President Trump is leaving office on Wednesday. Plans are underway for a departure ceremony at Joint Base Andrews. This is the invite sent to supporters. It includes a list of prohibited items such as ammunition, explosives, firearms, laser pointers and toy guns. pic.twitter.com/AZNoPUxCWB— Brie Jackson (@PositivelyBrie) January 18, 2021 
Az eseményre rengeteg meghívót küldött ki támogatóinak és adminisztrációja jelenlegi és volt tisztviselőinek. Az ünnepségről az Air Force One-nal távozik floridai rezidenciájára. Utolsó alkalommal veszi igényben az elnöki különgépet, amely Biden beiktatásával már az új elnök szolgálatában fog állni.
Donald Trump már Floridában lesz, amikor az új elnök beiktatási ceremóniája elkezdődik. 
Utolsó gondolatok a nagy nap előtt
Joe Biden kedden az idősebb fia után elnevezett, Major Joseph R. „Beau” Biden, III Tartalékos Központban mondott szívszorító beszédet Delaware-ben, mielőtt az ugyancsak az Andrews légi támaszpontra tartó repülőre szállt volna. 
A családunk, az értékek, amelyeknek hódolunk, a jellem, amelyért küzdünk, a világszemléletünk – mindez otthonról, Delaware-ből jön. (…) Mélyen személyes, hogy az utunk Washingtonban itt kezdődik. (…) Amikor meghalok, Delaware lesz a szívemre írva. Ahogy minden Bidenére. Szeretünk benneteket!
– mondta meghatódva a 78 éves politikus, aki 36 éven át Delaware állam szenátoraként szolgált. 
Donald Trump, aki gyakorlatilag váltja utódját a légi támaszponton, videóüzenetben búcsúzott. 
Húszperces búcsúüzenetében büszkén beszélt arról, hogy egyetlen háború sem tört ki elnöksége alatt, és adminisztrációjával
megtették azt, amiért Washingtonba jöttek, és „még annál is többet"". 
A Capitolium elleni támadást elítélte, de – nagy valószínűséggel híveire utalva – hozzátette:
Ahogy felkészülök arra, hogy átadjam a hatalmat egy új adminisztrációnak (…) Azt akarom, hogy tudjátok, hogy a mozgalom, amit elindítottunk, még csak a kezdet. 
És hogy mi történhet még szerdán? Trump hivatali ideje washingtoni idő szerint délben jár le, ami még elég időt ad a távozó elnöknek, hogy a várakozásoknak megfelelően, utolsó intézkedéseinek részeként mintegy száz elítéltnek kegyelmet adjon vagy enyhítse büntetését. 
(Borítókép: Amerikai polgárokat reprezentáló nemzeti zászlók a Capitolium előtt. Fotó: Stephanie Keith / Getty Images Hungary)"
Hungary,2020-12-12,Index.hu,https://index.hu/gazdasag/2020/12/12/airbnb_lakaskiadas_budapest/,"Airbnb Budapesten: hibernálva, félig eltemetve","A Felelős Szálláskiadók Szövetségének elemzése szerint nyárig a rövid távú célra kiadott lakások közel negyede tűnt el a budapesti térképről. Van, aki átállt a hosszú távú kiadásra, másnak el kellett adnia az ingatlanját. Több airbnb-s főbérlővel is beszélgettünk: megosztottak azzal kapcsolatban, hogy tavasszal újraéledhet-e a piac, ugyanis szigorodott a szabályozás, és számtalan lakáskiadó az állami támogatást sem tudta igénybe venni.
Miközben a teljes magyar piacot szemlélve csúcsra jár az albérleti kínálat – az ingatlan.com kimutatása szerint 25 416 ingatlanhirdetésben kerestek bérlőt decemberben –, Budapesten teljesen más a helyzet, főleg, ha a rövid távú lakáskiadás, közte az airbnb-sek adatait vizsgáljuk. Ennek kapcsán arra kerestük a választ,
a Covid-válság hogyan alakította át vagy inkább rengette meg a rövid távú albérleti piacot a fővárosban.
Vajon mennyien tartanak ki az airbnb-sek közül, illetve hányan adták fel, és álltak át a hosszú távú lakáskiadásra, vagy szabadultak meg az ingatlanjuktól?
A koronavírus-járvány különösen hevesen érintette a turizmus szektort, legfőképp az után, hogy a kormány elrendelte a külföldiek beutazási korlátozását tavasszal. A védekezés miatt szükségszerű intézkedés mélyütés volt a lakáskiadással foglalkozók számára, ezt csak tetézte, amikor a Magyar Turisztikai Ügynökség a hotellobbira hivatkozva azt tanácsolta a kormánynak tavasszal, hogy írja át a magánlakások rövid távú kiadásának szabályozását.
A javaslat az volt, hogy május és szeptember között évi 120 napra lehessen lakást bérbe adni rövid távra. Arra hivatkoztak, hogy ez a rendszer működik több nagyvárosban, például Londonban, Amszterdamban és Barcelonában is. (Erről részletek a keretes anyagunkban.)
A 120 napos korlátozást nem vezették be – ez végzetes pályára állította volna az airbnb típusú lakáskiadást –, de a kormány júliusban módosította a kereskedelmi törvényt (2020/XCVI. törvény).
Ebben a rövid távú lakáskiadással kapcsolatos részletszabályozások egy részét az önkormányzatokhoz passzolta, ezenfelül kormányrendeleteket ígért a további szabályokról, de ezek híján most úgy fest, az önkormányzatok térfelén pattog a labda.
Nehéz tisztán látni
Az Airdna nevű cég globálisan gyűjti az elérhető szállások adatait, s a kimutatásuk szerint 2020 első negyedévében Budapesten 14 ezer körül mozgott a kivehető szálláshelyek száma, ez esett vissza nagyjából 7300-ra november közepére. Ám ez az adat nem esik egybe a rövid távon kiadó lakások/szobák számával.
Ráadásul az amerikai cég folyamatos scrapinggel, vagyis leginkább tapogatózással próbál nem hivatalos úton adatokat gyűjteni. Így viszont az összesítésben benne maradnak a nem aktív szálláshelyek, és sok a duplikátum is, ez pedig a rövid távon kiadott szállások teljes számát alaposan felülbecsli.
A Felelős Szálláskiadók Szövetsége (FSZKSZ) készített egy pontosabb elemzést, melyhez az Index is hozzájutott. A dokumentumot az önkormányzatokkal történt egyeztetéshez állította össze a kollégáival a szövetség vezetője, Rege Mihály.
Az adatok forrásaként ingatlanpiaci szaklapok, önkormányzati kimutatások, a KSH és az Airbnb adatait vette alapul az FSZKSZ. Az összefoglaló célja a rövid távú lakáskiadás gazdasági, szociális, önkormányzati hatásainak bemutatása volt, és az, hogy megoldási javaslatokat nyújtson a rövid távú lakáskiadást, elsősorban az airbnb-zést övező szabályozási problémák (lakossági panaszok, feketézés stb.) megoldására.
Rövid távra leggyakrabban Budapest belső kerületeiben adnak ki lakásokat, a legmagasabb arányban az V., VI. és a VII. kerületben. (Érdekes eredménye a vizsgálatnak, hogy az albérleti díjak emelkedése azokhoz a kerületekhez köthető leginkább (II., XII., XIV.), ahol az airbnb-s lakások elenyésző mértékben vannak jelen. A vizsgálat szerint az is erőteljesen hat a bérleti díjak mozgására, hogy a lakások hány százalékát kínálják hosszú távú kiadásra az adott kerületben.
25-30 százalékos visszaesés
Az Airbnb közlése alapján 2018-ban mintegy 2900 (egész) lakást adtak ki Budapesten legalább 180 napra az Airbnb felületén keresztül. A kimutatás ez alapján úgy számol, hogy az összes egyéb felülettel (HomeAway, booking.com, Expedia) együtt nagyjából 5800 lakás volt kiadó ekkor rövid időszakra, ez a teljes fővárosi lakáspiac mintegy 0,6 százaléka. 2019-ben nőtt a rövid távra kiadott lakások száma, a felívelés azt eredményezte, hogy a tavalyi év végére összesen mintegy 7-8000 kiadó lakás volt a fővárosban.
Ám a koronavírus-válság okozta idei utazási korlátozások miatt a foglalások száma rettentően visszaesett, sok airbnb-s pedig „biztosra” ment, és kiadta hosszabb távra az ingatlanját. Az FSZKSZ a tagjaitól bekért adatok alapján végzett egy becslést, amely azt mutatta, hogy a korábban airbnb-zők körülbelül 25-30 százaléka rendezkedett be a hosszú távú kiadásra, vagy pedig adott túl a lakásán.
Ez még a nyár közepi állapot volt, amikor az elemzés készült. Az újabb országhatárzárás és az egyéb korlátozások azóta még tovább csökkentették az aktívan működő szálláshelyek számát. Rege Mihály szerint
mára jócskán 50 százalék felett lehet azok száma, akik beszüntették a rövid távú kiadást. Legfeljebb 3000-4000 lakás maradhatott, ami elérhető az airbnb-n és más hasonló felületeken.
Azok például, akik hitelből újítottak fel és adtak ki lakásokat, nem jutottak folyamatos bevételhez, hogy törleszteni tudjanak, így ők csapdahelyzetbe kerültek, és meg kellett válniuk az ingatlan(ok)tól.
Fotó: Rege Mihály
A tulajok kivárnak és reménykednek
Beszéltünk olyan tulajdonossal, aki egyetlen lakással foglalkozott, és saját szavaival élve a „biztonságos utat” választotta, októbertől kiadta a lakását hosszabb távra. Február előtt 80, február és október között nagyjából 20-40 százalékos kihasználtsággal tudta bérbe adni a lakását. Ugyan nyáron, a lazítások után sokan akartak airbnb-zni a turisták közül, akik nem akartak másokkal egy légtérben időt tölteni egy szállodában, de ennek véget vetett az őszi Covid-hullám.
Szerinte „Budapest elvérzett” airbnb-zés terén, hiszen elmaradt a Sziget, a labdarúgó-Eb-t elhalasztották (Budapesten is lettek volna meccsek), a kulturális fesztiválokat is törölték, ezek mind tömegesen vonzották volna a turistákat.
Az ismerősi körében sokan vannak, akik megtehetik, hogy kivárnak, nem adják ki hosszabb távra a lakásukat. Ahogy a megszólalónk, ők is arra várnak, hogy tavasztól újra jöhessenek külföldiek Magyarországra. Ők egy alaposan kirostált Airbnb-piacról válogathatnak majd, hisz több ezren bedobták a törülközőt, a belső kerületekben pedig ma sokkal szigorúbb előírások szerint lehet lakást kiadni rövid távra, így kevesen fognak tudni belépni erre a piacra.
Akik tehát túlélik a járvány miatti szűk hónapokat, azok megfogyatkozott konkurencia mellett kezdhetik majd újra.
Egy másik airbnb-s tulaj arról beszélt az Indexnek, hogy a tavaszi első szigorítások pillanatában felfüggesztette a rövid távú kiadást, és átállt 3 hónapos kiadásra, majd egyévesre. A tavaszi „nyitást” illetően nem túl optimista. Úgy véli, azok közül, akik egy lakással foglalkoznak, a többség biztosra ment, mint ő, és bérbe adta hosszabb időre a lakását.
A többlakásos befektetőknél sokszor az határozza meg, meddig tudnak kivárni, hogy
a vírushelyzet miatt kimaradó szállásnapok nélkül is tudják-e fizetni a hitelt, amit az airbnb-zéshez felújított ingatlanokra felvettek.
A több lakással is foglalkozó üzemeltetők pedig több sebből is véreznek, hiszen nekik adott esetben a lakásügyeket intéző, takarítást végző munkatársaktól is meg kellett válniuk, illetve ha átállnak hosszú távú kiadásra, a kisebb árréssel már nem tudják magukat főállásban fenntartani az airbnb-zésből.
Fotó: Smith Collection / Gado / Getty Images Hungary
Az airbnb-sek közösségét szerinte tovább fogja rostálni, hogy az éves adókat januárban úgy kell majd befizetni, hogy alig volt bevétel 2020-ban, illetve sok főbérlő számára túl szigorúak a legfrissebb szabályok (az érkező vendégek okmányainak beszkennelése például), s ezeket a pluszterheket már nem akarják cipelni. A másik probléma, hogy
az állam ugyan dobott mentőövet támogatás formájában az airbnb-seknek, ám ezt nagyon kevesen tudják igénybe venni.
A járvány nyomán járó támogatásra ugyanis csak azok jogosultak, akik felvitték a vendégszobákat rögzítő szoftverbe a foglalásaikat november elejéig. Ám az egyszerűsített üzemmódban, melyet a főbérlők használnak, nem lehet előre rögzíteni az éjszakákat, így rengetegen elestek a kártalanítástól.
Rege Mihály és az FSZKSZ-tagok az első megszólalónkhoz hasonlóan április-májusra várják a felfutást. Rege hozzátette, a kerületi önkormányzatok pozitívan, konstruktívan állnak hozzá ahhoz a kérdéskörhöz, hogy miképp érdemes kifehéríteni a lakáskiadás piacát, és hogyan kellene orvosolni a lakáskiadás jelentette lakossági feszültségeket.
„Nem akarják megfojtani a piacot az önkormányzatok, ez tisztán látszik, és a lakosság részéről sincs általános ellenállás, bár néhány újságcikk ezt emeli ki. Hogy a kormány részéről mi várható, arról egyelőre nincs információnk, jövőre várható fejlemény ez ügyben”
– így Rege Mihály.
Életszerűtlen megszorítás
 „Kapcsolatban vagyunk a hotelszövetséggel is, és úgy érzem, hogy sikerült velük is megértetni: a 120 napos korlátozás, vagyis hogy ennyi időre lehessen csak egy évben kiadni rövid távra a lakásokat, kivégezné ezt a piacot. Ez pedig, ahogy kutatások sora igazolja, egy adott desztináció általános vonzerejét csökkenti drasztikusan. Nagyon kevés helyen működik ilyen rendszer a világon, pontosan azért, mert életszerűtlen, hogy 120 napig rövid időszakokra adja ki valaki az ingatlant, aztán pedig mondjuk fél évre” – magyarázza Rege Mihály. A 120 napos korlátozás mellett érvelők Londont, Barcelonát és Amszterdamot hozzák általában példának, amely városokban működik a csökkentett idejű lakáskiadás.
Rege Mihály erősen árnyalja a képet: Londonban a településképi eljárás pozitív elbírálását követően törlik a 120 napos korlátozást, Berlinben egy év után megszüntették a rendszert, jelenleg a szövetség elnökének tudomása szerint csak Amszterdam alkalmazza ezt a szabályt az ismertebb desztinációk közül, ott viszont még a hotelekre is bevezettek bizonyos korlátozásokat, hogy visszafogják a turistaáradatot. Barcelonában pedig sosem léptettek életbe ilyen korlátozást, ott egyszerűen nem adnak ki új engedélyeket – hotelek építésére sem. A Budapestnél sokkal kisebb, de sokkal látogatottabb városban ugyanis szintén a „túlturizmus” ellen küzdenek, és nem a lakhatási válság megoldása miatt korlátoznak drasztikusan. Rege Mihály kiemelte, több tanulmány foglalkozik ezzel a témával, idén tavasszal például a nagy presztízsű Tourism Management szaklapban jelent meg egy korábbi piaci tapasztalatokra és modellezésre épülő elemzés, amely komoly zavarokat mutatott ki mind a rövid, mind a hosszú távú bérleti piacon, a rövid távon kiadható napok korlátozásának hatására. Az airbnb-s lakások növekedésének kordában tartását a szerzők is javasolják, de erre enyhe adózási eszközöket találtak megfelelőnek. A napban való korlátozást viszont egyértelműen a legrosszabb hatású megoldásnak találták a kutatók.
Borítókép: Airbnb-szálláshelyek kulcsszéfjei egy ház kapuján Budapesten, a Nagy Diófa utcában. MTVA/Bizományosi: Turbéky Eszter"
Hungary,2020-12-11,Index.hu,https://index.hu/gazdasag/2020/12/11/bemutatkozott_a_tozsden_az_airbnb/,Nagyot szólt az Airbnb az első napján,"Bemutatkozott a tőzsdepiacon az Airbnb – és nem is akárhogyan!
Bár eredetileg úgy kalkuláltak, hogy 44-50 dollár között lesz a részvények ára, az egyre növekvő befektetői érdeklődés miatt a hét elején már 56-60 dollárra emelték a kibocsátási ársáv határait. Végül a cég papírjait 68 dolláros áron vezették be, ám
a Nasdaqon már 146 dolláron debütáltak a részvények,
amely a kibocsátási árnak több mint a kétszerese.
A vállalat ezzel a legnagyobb értékű elsődleges részvénykibocsátást (IPO) érte el az Egyesült Államokban 2020-ban. Összesen 51,67 millió részvényt bocsátott piacra, ami a 68 dolláros kibocsátási árral 3,5 milliárd dollár tőkebevonást jelent, piaci tőkeértéke pedig 47,3 milliárd dollár,
a tőzsdei árfolyam alapján azonban 101,6 milliárd dollárt ér a cég, vagyis többet, mint a legfőbb vetélytársa, a Booking Holdings.
A 2008-ban alapított, szálláshelyek online piacterét üzemeltető cég részvényei csütörtökön, vagyis az Airbnb-papírok első tőzsdei napján 141,25 és 165 dollár között mozogtak, napi csúcsán 142,6 százalékos pluszban állt, végül 144,71 dolláron zártak.
Fotó: Kena Betancur / AFP
Az Airbnb már tavasszal is tervezte, hogy bemutatkozik a tőzsdén, ám a koronavírus-járvány miatt mégsem valósult meg akkor a terv. A turizmus, vendéglátás, idegenforgalom jelentősen visszaesett, a bevételek elmaradtak, így Brian Chesky, a cég vezérigazgatója bejelentette, hogy
elküldenek 1900 alkalmazottat, a munkaerő nagyjából 25 százalékát
Európában, az Egyesült Államokban és Ázsiában.
A vállalat 2020. harmadik negyedévében viszont profitot termelt, mivel a turizmus újra beindult, és az emberek a hotelek helyett ezeket a szállásokat részesítették előnyben. A nyereség azonban így is 18 százalékkal elmaradt az egy évvel korábbihoz képest.
Nem hiszem, hogy sok ember számított volna arra, hogy az Airbnb még idén bemutatkozik a tőzsdén. Hihetetlen utazás volt
– mondta a Reutersnek Brian Chesky."
Hungary,2020-12-08,Index.hu,https://index.hu/gazdasag/2020/12/08/rekordszamu_alberlet_omlott_a_piacra/,Rekordszámú albérlet ömlött a piacra,"Rekordszintet ért el a kínálat az albérletpiacon, és már nem csak Budapesten érezhető a koronavírus miatti albérletár-csökkenés az ingatlan.com elemzése szerint. 
Meglepetés a piacon
A bérelhető lakások kínálata rekordszintre emelkedett. A tulajdonosok és ingatlanközvetítők
ez év decemberében 25 416 kiadó ingatlanhirdetésben kerestek bérlőt,
az ingatlan.com öt évre visszatekintő albérletpiaci adatai szerint soha nem volt ilyen széles a választék az év utolsó hónapjában.
Fotó: ingatlan.com
„Ez meglepetés, mivel az elmúlt években decemberben jellemzően szűkült a kiadó lakások kínálata. Most viszont rekord született, és még a 2019. augusztusi kínálati csúcsához képest is majdnem 30 százalékkal több kiadó lakásból és házból válogathatnak a bérlők.
Ez egyértelműen a járvány kedvezőtlen hatásaival magyarázható:
A turizmus lényegében leállt, így nincs kereslet a rövid távon kivehető lakásokra.
A pandémia miatt nőtt a munkanélküliség, sokan kénytelenek voltak feladni az albérletüket.
Az egyetemisták egy része pedig hazaköltözött a digitális munkarend miatt.”
Az országon belül a fővárosban található a legtöbb kiadó lakás. Budapesten is csúcsra ért a kínálat december elején: több mint 18,8 ezer kiadó ingatlanhirdetés volt elérhető, ami szintén rekordot jelent. Balogh László hozzátette: „A kínálatbővüléssel párhuzamosan a bérleti díjak is csökkentek. Budapesten az átlagos havi bérleti díj decemberben 135 ezer forint volt, ami többéves mélypontnak felel meg.”
Fotó: ingatlan.com
Már nem csak Budapesten
Az ingatlan.com szakértője elmondta azt is, hogy már nem csak Budapesten érezhető az albérletárak csökkenése, mivel a legtöbb egyetemvárosban kevesebbet kell fizetni a kiadó lakásokért. Veszprémben és Szegeden 4-5 százalékos az éves csökkenés mértéke, de Székesfehérváron, Szombathelyen, Tatabányán, Kecskeméten, Egerben és Győrben is 8-10 százalékkal alacsonyabb a kiadó lakások átlagos havi bérleti díja. Pécsen minimális, 1 százalékos az áresés, Miskolcon és Debrecenben pedig ugyanannyiba kerülnek az albérletek, mint egy évvel ezelőtt. Hajdú-Bihar megyeszékhelyén azonban az utóbbi egy hónapban 9 százalékos csökkenés ment végbe, ami jelentősnek mondható.
Fotó: ingatlan.com
(Borítókép: Bődey János / Index)"
Hungary,2020-12-04,Index.hu,https://index.hu/gazdasag/2020/12/04/melyponton_az_alberlet_arak_budapesten/,Mélyponton az albérletárak Budapesten,"Bezuhantak a budapesti albérletárak a koronavírus-járvány második hullámának hatására, november elejétől, a vészhelyzet kihirdetését követően tömegesen jelentek meg a havi 100 ezer forint körüli összegtől bérelhető lakások – tájékoztatott az MTI a rentingo.com közleményére hivatkozva. 
Légi felvétel BudapestrőlFotó: Máthé Zoltán / MTI
A közlemény szerint a budapesti albérletpiaci árak a koronavírus-járvány első, tavaszi hullámát követően nagyjából nyárra közelítették meg az év elejei szintet. Az elemzés alapján a kínálati oldalon ugyan már májusban 160 ezer forint fölé emelkedett az átlagár, de a keresleti oldalon csak júliusban közelítette meg a 150 ezer forintot. Ezt követően a szeptemberi tanévkezdésre sem állt vissza a piac, folyamatos volt a visszaesés, a járvány második hulláma miatt pedig a fővárosban jelenleg is 150 ezer forint alatt van egy átlagos albérlet havi díja.
A portál január és november közötti adataiból az is kiderül, hogy a piac változásaira reagálva a bérbeadók közül sokan első lépésként kedvezőbbé tették a kauciós feltételeket, majd az árat is csökkentették.
A beszámoló alapján két meghatározó piaci tendencia érvényesült idén: az Airbnb-lakások albérletté váltak, valamint a járvány hatására csökkenő kereslet miatt a bérbeadók egyre inkább szolgáltatásként tekintenek a lakáskiadásra, ezért több időt, energiát fordítanak a megfelelő bérlő megtalálására.
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2020-11-04,Index.hu,https://index.hu/techtud/2020/11/04/kit_tamogat_a_tech_ipar/,Így szavaznak a techguruk?,"A leggazdagabbak hallgatnak, a szimplán gazdagok a demokratákat támogatják, az alkalmazottak azt, akit Bernie Sanders helyett lehet. Sok minden változott 2016 óta.
Az Egyesült Államokban az elnökválasztási kampány hajrájához tartozik, hogy befolyásos emberek nyilvánosan lándzsát törnek egy jelölt mellett. A tíz leggazdagabb amerikai közül az idén egyik sem ereszkedett le, hogy megnevezze kedvenc jelöltjét. 
A nagyobb techcégek piaci értéke egy-egy nyugat-európai ország éves GDP-jével vetekszik. A tíz leggazdagabb amerikai a Walmart áruházláncot üzemeltető Walton család tagjain és Warren Buffett pénzügyi befektetőn kívül technikával keresi a zsíros kenyérre valót. A techmogulok és általában az ultragazdagok nem népszerűek, ezért egy nyilvános támogatással többet árthatnak, mint használhatnak. 
Az eggyel alacsonyabb ligában mozgó, de még mindig kőgazdag figurák aktivitását sokkal szívesebben fogadják a jelöltek is. 2016-ban büszkén bejelentette a Netflix, Facebook és Airbnb vezetőinek támogató nyilatkozatait Biden – bár a pénzüket elfogadta –, az idén nem állt elő ehhez hasonlóval. Ez arról árulkodik, hogy a Szilícium-völgy cégeinek megítélése ma már sokkal vegyesebb, mint akár négy éve.
Ködös konkrétumok
Nyilvános melldöngetés nélkül is ismert, hogy a leggazdagabbak listáját vezető Amazon-tulajdonos, Jeff Bezos kőkeményen Donald Trump ellen van. Ebbéli álláspontját leginkább a 2013 óta tulajdonában lévő Washington Post tolmácsolja. A CNN mellett a Washington Post volt Trump „fake news” (hamis hír) miatti felkiáltásainak leggyakoribb oka.
Jeff BezosFotó: Chip Somodevilla / Getty Images Hungary
A második leggazdagabb Bill Gates komoly harcot vállalt a Covid–19 ellen, és többször élesen bírálta Trump járvánnyal kapcsolatos tevékenységét. Bill és neje, Melinda ennek ellenére kiismerhetetlenül függetlenek.
A Facebook alapítója, Mark Zuckerberg jó kapcsolatot ápol a jelenlegi elnökkel, és nem is haragítaná magára azzal, hogy mást támogat, annak ellenére, hogy Trump feketékkel kapcsolatos megnyilatkozásait „undorítónak” találja.
Donnie és a haverok
Az elektromos autó reneszánszának paganinije, a Tesla tulajdonosa, Elon Musk – aki épp hogy befért a húsz leggazdagabb amerikai közé – egyelőre nem tudott dönteni. Meggyőződéses környezetvédőként Trump ellen kellene szavaznia, de annyit gazdagodott a kormányzása alatt, hogy mostanában nincs meggyőződve róla, hogy Joe Biden szellemi képességei rendben vannak, így az ő esetében is a Trump-kampánynál a pont.
Az Oracle alapítója, Larry Ellison ritka és egyértelmű kivétel a gazdagok között: Donald Trump régi barátja és támogatója. Ez nem is lehetne másként, hiszen az elnök a kezére játszotta napjaink legnépszerűbb közösségimédia-szolgáltatóját, a kínai TikTokot.
Larry EllisonFotó: Kim Kulish / Getty Images Hungary
A PayPal-alapító és a Facebook első befektetője- Peter Thiel – Ellisonhoz hasonlóan – szintén elszánt Trump-támogató volt és maradt.
Developers
Ellenpontnak ott van a Microsoft egykori legsikeresebb vezérigazgatója, Steve Ballmer, aki kollégájához, Bill Gateshez hasonlóan pártfüggetlennek nevezi magát. Ballmer felesége azonban félmillió dollárt dobott Biden kampányra gyűjtő talicskájába.
Az érdekesség, hogy miközben a leggazdagabbak – néhány kivétellel – többségében Donald Trump felé húznak, a kisebb techcégek inkább a demokrata jelöltet támogatják, a Szilícium-völgy cégeinek alkalmazottai legnagyobb arányban a már kiesett baloldali jelöltet, Bernie Sanderst támogatták. Nekik most már csak Biden maradt.
Borítókép: Getty Images Hungary / Sergio Flores"
Hungary,2020-10-28,Index.hu,https://index.hu/belfold/2020/10/28/nyomozas_budavar_ugyeszseg/,Mégis nyomoznak a budavári önkormányzati lakásbiznisz ügyében,"Nyáron írt a hvg.hu arról az Airbnb-biszniszről, amelyben önkormányzati bérlakásokat adtak ki jókora haszonnal turistáknak a Budai Várban, és akár egy-két nap alatt megkereshették a helyhatóságnak fizetett havi 20-27 ezer forintos lakbért. Az önkormányzat azonban egyszer csak ellenőrzéseket tartott, aztán felmondta a bérleti szerződéseket.
Az ügyben akkor a DK-s Vadai Ágnes Polt Péter legfőbb ügyészhez fordult, aki kérdését az I. Kerületi Rendőr-főkapitánysághoz továbbította feljelentésként, amelyik azonban bűncselekmény hiányára hivatkozva megszüntette az eljárást. A bérlők kifizették az önkormányzatnak bérleti díjakat, így nincs kár és nem történhetett csalás sem – hangzott a megszüntetés melletti érv.
Most azonban fordulat állt be az ügyben, ugyanis a kerületi ügyészség a hvg.hu információi szerint 
hatályon kívül helyezte a rendőrség korábbi határozatát az eljárás megszüntetéséről és elrendelte annak folytatását.
Az ügyészség indoklása szerint csalás bűntettének gyanúja ugyan valóban nem állapítható meg, a rendelkezésre álló adatok alapján a közokirat-hamisítás bűntettének gyanúja viszont fennáll. Azt ugyanis még nem vizsgálta a rendőrség, hogy a lakások bérlőinek lakcímeként ténylegesen a bérelt lakások címei kerültek-e a nyilvántartásba, és azt sem, hogy a bérlőket vajon ugyanezen lakcímek alapján vették-e fel választói névjegyzékbe.
Azt sem tisztázták továbbá, hogy a lakások önkormányzat általi bérbeadásakor az azokhoz tartozó berendezési tárgyakat is átadták-e a bérlőknek. Amennyiben ugyanis a bérlők ezen rájuk bízott ingóságokkal együtt adták a lakásokat további albérletbe, úgy azokkal mint sajátjuk rendelkeztek, ami a sikkasztás bűntettének gyanúját is felvetheti - jelezte az ügyészség."
Hungary,2020-10-17,Index.hu,https://index.hu/belfold/2020/10/17/airbnb_budapest_civil_kampany/,Civilek mondanak nemet a rövid távú lakáskiadásra Budapesten,"A Város Mindenkié (AVM), az Utcáról Lakásba (ULE), a Táncsics Radikális Balpárt, a Zöld Front Ifjúsági Mozgalom és a Szikra Mozgalom aláírásgyűjtésbe kezdtek, hogy ezzel is nyomást gyakoroljanak az önkormányzatokra, hogy azok korlátozzák a lakások turisztikai célú bérbeadását. A civilek ezzel azt szeretnék elérni, hogy a jelenleg Airbnb-ként működő lakások a hosszú távú bérleti piac felé terelődjenek. 
Mi a probléma?
A Város mindenkié mozgalom az Airbnb típusú, üzleti célú, rövid távú lakáskiadókat teszi felelőssé azért, hogy a fővárosi ingatlanok bérbeadási és eladási árai az égbe szöktek. A civilek úgy vélik, hogy ez a munkamigrációt is gátolja, a munkavállalók a magas belvárosi bérleti díjak miatt a peremkerületekbe vagy a fővároson kívülre szorulnak, ahol tudvalevő, hogy kisebb a munkahelykínálat, és az akár többórás ingázással az életminőségük is vészesen romlik. Azoknak, akik a belvárosban maradnak, ugyancsak romlik a helyzetük, mivel a bérük csaknem 40-50 százalékát lakbérre költik, nem engedhetnek meg egy normális életszínvonalat, vagy összeköltözésre kényszerülnek, így nekik is romlanak az életkörülményeik. 
Ezért a már említett szervezetek közösen kezdenek aláírásgyűjtésbe és egyben figyelemfelkeltő akcióba is, hogy rávegyék a rövid távú kiadásban érdekelt lakástulajdonosokat, hogy a hosszú távú bérbeadást részesítsék előnyben, és egy kiszámítható jövedelem mellett szociális érzékenységről is tegyenek bizonyságot, ugyanis a járvány mind a bérbeadókat, mind a bérlőket sújtotta.
Fotó: Város Mindenkié
A főváros véleménye
Karácsony Gergely főpolgármester helyesli és indokoltnak tartja a lakások turisztikai célú hasznosításának korlátozását. 
a lakbérek szélsőséges emelkedése a budapestiek széles rétegei számára tette megfizethetetlenné a lakásbérlést, és ehhez a lakások rövid távú szálláshellyé alakítása is hozzájárult
– írta közösségi oldalán a főpolgármester. Egy, az InfoRádiónak még júliusban adott interjúban Karácsony Gergely ígéretet tett, hogy egy-két hónapon belül a fővárosi közgyűlés elé kerülhet a rövid távú lakáskiadás szabályozásáról szóló koncepció. A főpolgármester elmondása szerint a főváros célja, hogy arra ösztönözze a tulajdonosokat, a nyári időszakban a turistáknak, a tanév során pedig albérletként diákoknak adják ki a lakásaikat. Budapest ugyanakkor csak javaslatot tud tenni ebben az ügyben, a döntés a kerületeké lesz, a főpolgármester szerint viszont jó lenne egységes fővárosi szabályozás. Ezt a kijelentést is figyelembe véve indult a Stop Airbnb kampány. 
Stop Airbnb
Maratoni aláírásgyűjtésbe kezdenek a Város mindenkié civil szervezet önkéntesei és szövetségeseik aktivistái. A kampány nyolc belső kerületben folyik, és október 15-től 21-ig tart. Az I., II., V., VI., VII., VIII., IX., XIII. kerületek lakóit hívják a hétvégén is az aktivisták utcai kitelepülésekhez, ahol ellenőrzőtt keretek között lehet aláírni, és csak az érintett kerületek lakói nyilváníthatnak véleményt. 
Az aláírásgyűjtő sátrak szombaton három forgalmasabb belvárosi piacnál érhetőek el 9–13 óra között:a Hunyadi téren;a Klauzál téren;a Hold utcánál; Vasárnaptól szerdáig pedig a Blaha Lujza térnél, a Nyugati térnél és a Deák térnél is lehet aláírni. 
A Stop Airbnb kampányről bővebben itt olvashatnak."
Hungary,2020-10-09,Index.hu,https://index.hu/gazdasag/2020/10/09/turizmus_airbnb_lakas_kiadas_alberlet_arak_lakaskiadas_otthoncentrum/,A turizmus visszaesése mérsékelte az albérletek árát,"A turizmus visszaesése miatt a rövid távra kiadott ingatlanok tömegesen jelentek meg a hosszú távú lakáskiadás piacán, ez az albérleti díjak csökkenéséhez vezetett főként az idegenforgalmi szempontból kiemelt területeken – közölte az Otthon Centrum pénteken az MTI-vel.
Az Otthon Centrum közvetítésével bérbe adott lakások átlagos, egy négyzetméterre jutó havi bérleti díja Budapest V. kerületében, az idegenforgalmi célú, rövid távú bérbeadás egyik fellegvárában az év első nyolc hónapjában 24 százalékkal csökkent az egy évvel korábbihoz képest. Hozzátették:
15–20 százalékos visszaesést a VI., a VII. és a IX. kerületben is tapasztaltak.
Ezzel szemben a turisztikai bérbeadással kevésbé érintett budai I. és XII. kerületben az albérletek ára alig csökkent, vagy a korábbi évek szintjén maradt, a II. kerületben pedig még nőtt is tavaly óta. A peremkerületekben sem volt áttörés, az albérleti díj átlaga csupán néhány százalékkal esett vissza.
A közlemény idézte Soóki-Tóth Gábort, az Otthon Centrum vezető elemzőjét, aki elmondta, Magyarországon az egyik legnépszerűbb befektetési forma az ingatlanvásárlás, amelyet a kedvező értéknövekedési potenciál, a bérleti díjból származó bevétel, illetve az ingatlanok inflációval szembeni értékállósága motivál.
Az értéknövekedés nélkül, tisztán hosszú távú kiadásból származó bérletidíj-hozam Budapest keresett városrészeiben 4–5 százalék között van. A belvárosban, ahol a legdrágábbak a használt lakások, a jelentős árnövekedés következtében az elmúlt öt évben megfeleződött az átlaghozam: az V. kerületben 6,25 százalékról 2,77 százalékra, míg a XIII. kerületben 7-ről 4,37-ra csökkent a hozam.
A legkevésbé a XI. kerületben lengett ki az inga, ahol 6,34 százalékról 5,07 százalékra esett a hozam.
Soóki-Tóth Gábor szerint a befektetési hozam visszaesését egyértelműen az okozta, hogy a bérleti díjak növekedése nem tudott lépést tartani a lakásár-emelkedéssel. Ráadásul míg a bérleti díjak az idén csökkentek, ez a lakásárakról még nem mondható el, ami további hozamcsökkenést okozott.
A közlemény szerint Budapesthez hasonlóan a bruttó átlaghozam 7,89 százalékról 4,67-ra csökkent Debrecenben is, Győrben viszont 7,24 százalékos az átlaghozam, amely Miskolcon szinte stabilan 10 százalék körül volt az idén.   
(Borítókép: Balaton József / MTI)"
Hungary,2020-10-02,Index.hu,https://index.hu/belfold/2020/10/02/etesd_a_dokit_pihentesd_a_dokit_masodik_hullam/,Etesd és pihentesd a dokit: a második hullám alatt is dolgoznak a segítő mozgalmak,"A Pihentesd a dokit nevű jótékonysági kezdeményezés továbbra is működik, és a második hullám alatt ugyanúgy várja a felajánlott, üresen álló lakásokat az egészségügyi dolgozóknak. Az Etesd a dokit csapata pedig azóta magasabb szintre szerveződve segíti a rászorulókat.
A Pihentesd a dokit jótékonysági programnak köszönhetően március végétől közel 400 egészségügyi dolgozó költözhetett be országszerte átmenetileg üresen álló lakásokba, míg le nem csengett a koronavírus első hulláma.
A kezdeményezés szervezői a második hullám alatt sem hagyják magukra a Covid-osztályokra beosztott orvosokat, ápolókat, mentősöket, akiknek az újabb extrém terhelés alatt nagyban megkönnyíti a dolgát, ha ismét kapnak egy ingatlant, ahol a munkahelyük közelében kipihenhetik magukat.
A cél most is az, hogy a koronavírusos betegekkel foglalkozók véletlenül se vigyék haza a vírusfertőzést, és adják át a családjuknak. Másrészt akiket egészségügyi dolgozóként ezúttal is átirányítanak a különböző Covid-osztályokra, a megfeszített munkatempó mellett megspórolhassák az utazásra szánt időt és energiát.
Az első hullám alatt volt olyan koronavírusos betegekkel foglalkozó szakember, akinek napi szinten 100 kilométereket kellett volna ingáznia. Nekik hatalmas segítséget jelentett egy felajánlott, üres ingatlan nem messze a kórháztól
– mesélte az Indexnek Berke Mónika, a Pihentesd a dokit egyik alapítója.
Pálinkás Rebeka a Honvédkórház Sürgősségi Centrumának orvosa munkába készül a Pihentesd a dokit! Facebook-csoport felhívására a koronavírus-járvány idejére ingyen kapott lakásában 2020. május 19-én.Fotó: Mónus Márton / MTI
A civil, teljes egészében alulról szerveződő mozgalom szervezője hozzáteszi, amikor március 20-án belevágtak, alig három nap alatt egyből 50 lakást felajánlottak, elsősorban kisebb-nagyobb budapesti Airbnb kezelő cégek, akárcsak lakástulajdonos magánszemélyek.
Most azonban az első hullámmal szemben az üres „dokipihentető” ingatlanokra jóval nagyobb a kereslet, mint a kínálat.
Mindez elsősorban annak köszönhető, hogy a teljes tavaszi karanténhelyzettel szemben egyelőre nem zártak be a főiskolák és az egyetemek. Így igaz, a turisták továbbra is hiányoznak, szeptembertől a legtöbb albérletbe visszaköltöztek a diákok.
Most, hogy másodszorra is belobbant a pandémia, Berke Mónikánál és két szervezőtársánál napi szinten egyre többen jelentkeznek a különböző kórházak munkatársai, köztük intézményvezetők, hogy újból élnének a lehetőséggel.
Jelenleg annyit tudnak, hogy két héten belül megközelítőleg 15-20 orvost, ápolót kellene átmenetileg lakáshoz juttatni.
Éppen ezért a Pihentesd a dokit jótékony ingatlanosai ezúttal is segítenek, és várják mindazok jelentkezését, akik eddig üres lakással járultak hozzá, hogy most is álljanak a Covid-osztályok egészségügyi dolgozói mellé. Közben természetesen számítanak új szereplőkre is. 
Mi abszolút sikertörténetként éltük meg a kezdeményezést, reméljük, hogy ez most is így lesz. Aki tud, és szeretne élni a lehetőséggel, mind lakástulajdonosként, mind egészségügyi dolgozóként, nyugodtan jelentkezzen a Facebook oldalunkon
– fogalmazza meg az üzenetet a csapat nevében Berke Mónika.
Ha valakit a fertőzéstől való félelem tartana vissza, most is mindkét fél teljes biztonságban érezheti magát, miután a Pihentesd a dokit mozgalomban azúttal is ügyvéd által írt szívességi lakáshasználati szerződés védi a bérbeadót és ugyanúgy a bérlőt. Aki pedig igényt tart rá, ózonos takarítócégek önkéntes felajánlásával fertőtlenítik az ingatlanokat.
Etesd, akinek a leginkább szüksége van rá
Az első hullámban induló, sokakat megmozgató civil kezdeményezések közül az Etesd a dokit csapata szintén figyelemre méltó eredményeket ért el. Serfőző Márta, a Serfőző Gluten Free Bakery tulajdonosa és Keve Márton séf összesítése szerint június elejéig ők több mint 50 ezer adag étellel látták el a koronavírusos betegeket ápoló egészségügyi intézmények munkatársait.
Nagyon élveztük a közös munkát, a projekt a kezdetektől teljesen organikusan alakult, már két-három hét alatt sikerült új támogatókat bevonni. Marcival az élen elképesztően sok pozitív visszajelzést és köszönőlevelet kaptunk, aki séfként különösen odafigyelt, hogy igazán minőségi és egészséges legyen, amit a Covid-osztályok személyzetének küldünk
- osztotta meg az első hullám tapasztalatait Serfőző Márta.
Azért is hihetetlenül jó érzés volt segíteni, mert a koronavírustól leginkább sújtott vendéglátásban dolgozva, miközben mi is végig lebegtünk a teljes bizonytalanságban, ezeket a negatív energiákat sikerült egy jó ügy szolgálatába állítani
- magyarázza Serfőző Márta, miért vállalkoztak arra, hogy a jövőben egy magasabb szinten viszik tovább az Etesd a dokit.
Az ötfős szervezői gárda, (amelynek szintén tagja Pancsovay Zita, Drégelyi Xénia és Farkas Kata), már május elején Etesd néven létrehozta saját nonprofit közhasznú szervezetét, hogy a jövőben pénzügyi támogatásokat is befogadva, minél hatékonyabban segíthesse az első, és újabban a második Covid-hullám sújtotta rászorulókat.
Tavasszal a szándék az volt, hogy egy kicsit kedveskedjünk az egészségügyi dolgozóknak, és ennyivel is növeljük a szolidaritást, a társadalmi érzékenységet. Az első járványhullám utáni időszakban a Kiosk étteremhez kötődő Segítő Angyalok Alapítvánnyal együttműködve támogattuk az első járványhullám miatt munkanélkülivé vált vendéglátósokat is
- egészíti ki Keve Márton.
Jelenleg zajlik az előkészítés és a szervezői háttérmunka, a csapat tagjai azokkal a tavasszal megismert civil szervezetekkel dolgoznak együtt, akik a már jól működő ellátó hálózataik révén hatékonyan el tudják juttatni az Etesd segítségét a leginkább rászoruló társadalmi rétegekhez. 
Folyamatos készenlétben állunk, figyeljük a változásokat. Elképzelhető, hogy a nélkülöző társadalmi csoportok mellett a kórházaknak két-három hét múlva ugyanúgy szüksége lesz ránk, és mi készen állunk. Ott szeretnénk támogatást nyújtani, ahol a mi eszköztárunkkal leginkább tudunk
– mondja Keve Márton.
(Borítókép: Pálinkás Rebeka orvos védőfelszerelést vesz fel a Honvédkórház Sürgősségi Centrumában 2020. május 15-én. Fotó: Mónus Márton / MTI)"
Hungary,2020-08-24,Index.hu,https://index.hu/gazdasag/2020/08/24/szigorit_az_airbnb_innentol_a_kisebb_partik_is_tiltva_lesznek/,"Szigorít az Airbnb, innentől a kisebb partik is tiltva lesznek","Szigorítja a foglalási szabályokat az Airbnb: ezentúl nem lehet partikat szervezni az online szállásközvetítő platformon foglalt szállások egyikében sem, és legfeljebb 16-an bérelhetnek ki együtt egy ingatlant, írja az MTI. A rendelkezés visszavonásig érvényes.
Az MTI-hez hétfőn eljuttatott közleményében az Airbnb emlékeztetett, hogy eddig is tilos volt engedély nélkül partikat szervezni az általa kiadott ingatlanokban. A kínált szálláshelyek 73 százalékának esetében pedig a házirend alapján eddig sem lehetett házibulikat tartani, a vendégek túlnyomó része be is tartotta ezt a szabályt, és nem zavarta a szomszédokat.
Airbnb kulcsszéfek egy ház kapuján BudapestenFotó: Turbéky Eszter / MTI
Korábban az Airbnb engedélyezte kisebb partik, például babaváró vagy születésnapi bulik megtartását azzal a feltétellel, hogy a szervezők kordában tartják az eseményt és nem zavarják a szomszédokat. Tavaly azonban szigorúbb szabályokat vezettek be, kezdve a szomszédoknak állandó kellemetlenségeket okozó ""partiházak"" globális betiltásával, Kanadában és az Egyesült Államokban pedig a szomszédok számára 24 órás forró drót létesítésével.
A koronavírus-járvány kirobbanásakor, amikor a közösségi távolságtartás a közegészségügy és a felelős utazás előmozdításának fontos elemévé vált, az Airbnb ismét felülvizsgálta szabályait, amit azzal kezdett, hogy a keresési beállítások közül kivette a ""rendezvénybarát"" filtert, a házirendből pedig eltávolította a rendezvénybarát ingatlanokra érvényes ""partik és események engedélyezettek"" kitételt. Emellett bevezették azt az új szabályt, hogy a szállást igénybe vevők kötelesek betartani a helyi járványügyi előírásokat.
Az Airbnb kiemelte, hogy mivel több országban változtattak a járványügyi szabályokon - a lazítások után újra szigorítottak -, sokan a szállásukból csináltak kocsmát vagy bulizós helyet. Ezt a viselkedést felelőtlennek tartja az Airbnb, ezért kitiltja a platformjáról azokat a szállásadókat és szálláskeresőket, akik ilyesfajta tevékenységben vesznek részt vagy engedik megtörténni.
A 2008 augusztusában alapított Airbnb egy online piactér, amelyen keresztül szálláshelyeket lehet kiadni és lefoglalni az interneten. Az oldal több mint 7 millió hirdetéssel rendelkezik a világ mintegy 220 országának és régiójának több mint százezer városában.
A jelenlegi járványügyi helyzetben az Airbnb azt tartja a legjobb megoldásnak, hogy ezentúl minden foglalásnál megtiltja partik szervezését, és 16 fősnél nagyobb befogadóképességű ingatlanokat is legfeljebb csak 16 ember bérelheti ki egyszerre. Azok a vendégek, akik megszegik a szabályokat, arra számíthatnak, hogy az Airbnb kitilthatja őket a rendszeréből, és akár jogi útra is terelheti az ügyüket."
Hungary,2020-07-27,Index.hu,https://index.hu/gazdasag/2020/07/27/oszre_elkeszulhet_a_fovaros_airbnb-koncepcioja/,Őszre elkészülhet a főváros Airbnb-koncepciója,"Egy-két hónapon belül a fővárosi közgyűlés elé kerülhet a rövid távú lakáskiadás szabályozásáról szóló koncepció – derült ki a hétfő reggeli interjúból, amelyet Karácsony Gergely főpolgármester az Inforádiónak adott. 
Karácsony elmondása szerint a főváros célja, hogy arra ösztönözze az eddig airbnb-ző tulajdonosokat, a nyári időszakban a turistáknak, a tanév során pedig albérletként, diákoknak adják ki a lakásaikat. Budapest ugyanakkor csak javaslatot tud tenni ebben az ügyben, a döntés a kerületeké lesz, a főpolgármester szerint viszont jó lenne egységes fővárosi szabályozás. 
Karácsony arról is beszélt, az Országgyűlés által elfogadott törvény még korrekcióra szorul.  Nem lehet egy kalap alá venni azokat az airbnb-seket, akik egy lakást adnak ki, ezáltal a legkevesebb terhet jelentik a környék lakóinak, illetve azokat, akik úgymond hosteleket működtetnek, sokszor 8-10 fős bulis társaságokat befogadva – mondta.
A kerületi polgármesterek sem egyöntetűen elégedettek az elfogadott törvénnyel az Inforádiónak küldött válaszaik alapján. Soproni Tamás VII. kerületi polgármester szerint az elfogadott rendelet csupán egyetlen eszközt ad az önkormányzatok kezébe, a napokban való korlátozást, ami szerinte azzal egyenértékű, mintha „egy kőbaltát adtak volna, miközben orvosi szikére lenne szükség”. 
Az Airbnb-törvény hátteréről itt írtunk részletesebben."
Hungary,2020-07-24,Index.hu,https://index.hu/belfold/2020/07/24/kilakoltatasi_moratorium_vege_koronavirus_lakhatasi_szegenyseg_utcajogasz_a_varos_mindenkie/,Tömegek lakhatása került veszélybe a járvány miatt,"Idén július elején járt le a kilakoltatási moratórium. A járvány és a gazdasági visszaesés miatt az eddigieknél is több ember lakhatása került veszélybe. Rengeteg ember vesztette el az állását tavasszal, és emiatt sokan megcsúsztak a bérleti díjjal vagy a közüzemi számlákkal. Van aki évtizedek óta nem tud kikerülni az adósságspirálból, más most tavasszal adósodott el. A főváros fokozatosan megszüntetné az elhelyezés nélküli kilakoltatásokat, az első lépést már megtették.
Kisebb tömeg gyülekezett július 3-án a Blaha Lujza téren, az Utcajogász Egyesület több mint két hónap után tartott ismét személyes jogsegély szolgálatot. Még a szervezőket is meglepte, hogy milyen sokan érkeztek, régi és új ügyfelek is sorban álltak, hogy a lakhatási jogaikról kérdezzenek. 
Volt köztük hajléktalan, devizahiteles, hátralékos, de olyan középosztálybeli is, akiről egy külső szemlélő meg nem mondta volna, hogy lakhatási gondokkal küzd. 
Évtizedek alatt se lehet kikerülni az adósságspirálból
November 15-én álltak le a kilakoltatások, és eredetileg április 30-ig tartott volna a moratórium. A járvány miatt azonban meghosszabbították, és csak a veszélyhelyzet megszűnése után 15 nappal lett vége. 
A járvány okozta gazdasági helyzetben több könnyítésről is döntött a kormány az elmúlt hónapokban: hiteltörlesztési moratóriumot vezettek be, felfüggesztették az adótartozások behajtását, ám az kimaradt a sorból, hogy akinek a hiteltartozása már a végrehajtónál van, annak a fizetéséből vagy nyugdíjából továbbra is vonják a tartozást. 
Így járt Száraz Sándor is, a nyugdíja felét évek óta automatikusan leszedik a számlájáról. A Budapesti Sakkszövetség egykori elnöke a nyolcvanas évek végén kezdett eladósodni, és azóta se tud kikerülni a spirálból. ""Ha nem segítene az Utcajogász, már rég az utcán lennék"" - meséli a Blaha Lujza téren ülve. Tavaly ősszel újabb fordulatot vett az ügye, megindította a végrehajtó a kilakoltatási eljárást, egyelőre azonban még a lakásban van. 
Az eljárás megindítása után akár még évekig is eltarthat a pereskedés, de van akit pár hónap alatt kitesznek a lakásból. 
A nyugdíjas férfi alkalmi munkákat vállal, ingatlanhirdetéseket ragaszt oszlopokra és sakkórákat tart, így tudja kifizetni a számlákat és fenntartani magát. Most a járvány miatt még ez a kis bevétele is drasztikusan visszaesett.
Száraz SándorFotó: Huszti István / Index
Akinek nem volt megtakarítása, és hónapról hónapra élt, most könnyen eladósodott, magyarázza Kalota Ágnes, az Utcajogász társelnöke. A járvány alatt rengeteg megkeresés érkezett a szervezethez, jellemzően a közműszámlákkal, a bérleti díjakkal csúsztak meg az emberek, és emiatt már most veszélybe került a lakhatásuk. 
KALOTA SZERINT A JÁRVÁNY MIATT A LAKHATÁSI GONDOK JÓVAL SZÉLESEBB TÁRSADALMI RÉTEGEKET ÉRINTENEK. 
Ez nem is csoda, ha a számokat nézzük. Márciusban 56 ezer ember vesztette el az állását, de még májusban is 28 ezer fővel nőtt a munkanélküliek száma.  
Két hetet csúszott, felmondták a szerződést
Pár nap alatt az összes munkája megszűnt március elején Eszternek (névtelenséget kért, így cikkünkben megváltoztattuk a keresztnevét). Airbnb-ket üzemeltetett, kiállításokat szervezett és forgatásokon segédkezett, a járvány miatt azonban semelyiket se tudta folytatni. ""Ez azt jelenti, hogy március eleje óta nincs bevételem.""
Eszter egyedül él egy fővárosi albérletben, de pár napja felmondta a szerződést a főbérlő. ""Március elején még annyi haladékot kaptam, hogy elég volt április végén kifizetni a bérleti díjat.
Akkor még senki nem gondolta, hogy a járvány ennyi ideig fog tartani, és ilyen következményei lesznek.
- folytatja. A tartalékaiból és barátok segítségével májusig még ki tudta fizetni a lakást, de júniusra elfogyott a pénze.
KÉT HETET CSÚSZOTT A BÉRLETI DÍJJAL, A FŐBÉRLŐ PEDIG FELMONDTA A SZERZŐDÉST.
Július végéig ki kellene költöznie, de nincs hova mennie, mert nem tud két havi kauciót kiszurkolni. 
Azzal fenyegetett a főbérlő, hogy rám töri az ajtót és kipakol, meg lekapcsolja az áramot
- meséli. - ""Fogalmam sincs, hogy mi fog velem történni. 
Méltatlan egy embert ebben helyzetben még lejjebb tolni.
Fotó: Huszti István / Index
Egyelőre nem költözik ki az albérletből, megvárja, hogy végrehajtást indítson a tulajdonos. Abban bízik, hogy előbb-utóbb sikerül munkát szereznie, és az év végéig ki tud költözni a lakásból. Most mindenhova elküldi az önéletrajzát, azt mondja, lassan már bármilyen állást elfogadna, de még sehonnan se jött pozitív visszajelzés. 
Eladták a feje fölött a lakást
Szintén kitehetik a lakásából a moratórium lejárta után Dohos Évát, vele is az Utcajogász fogadó óráján találkoztunk. A nyugdíjas nő azt meséli, februárban elárverezték az otthonát, de még nem vette át a végzést, így nem tudja, hány napja maradt a lakásban.
Egy önkormányzati bérlakásban lakott a 19. kerületben, és pár éve döntenie kellett: megveszi a lakást vagy kiköltözik. Az előbbit választotta, és hitelt vett fel. Aztán jött a 2008-as gazdasági válság, a devizahitele bedőlt, a törlesztő részleteket nem tudta fizetni, és közben teljesen eladósodott. Egy idő után már a közös költségre se volt pénze, az évekig tartó pereskedésre többmillió forint ment el. 
Volt, hogy nem volt mit ennem. Kilátástalan volt az egész
- idézi fel a 2010-es évek elejét. A végrehajtó eladta a lakását, és a moratórium lejárta után napokon belül költöznie kell.
Abban bízik, hogy a lakás eladásából kap annyit, hogy új életet kezdhessen valahol vidéken. Bátonyterenyén már ki is nézett egy házat, de egyelőre nincs nála a pénz, így nem tud előrelépni. 
Dohos ÉvaFotó: Huszti István / Index
""A baj az, hogy először át kell adnom az ingatlant, és csak utána kapom meg valamikor a pénzt."" - magyarázza.
Miért kell hajléktalanná válnom, lenne más lehetőségem is?
- bosszankodik. Garázst vagy rövid távú albérletet keres, ahova a virágait is magával viheti, ha ki kell költöznie a mostani otthonából. 
Több ezer ember lakhatása került veszélybe 
Kalota Ágnes arról beszélt az Indexnek, hogy mint minden évben, idén is arra számítanak, hogy rengeteg kilakoltatás indul meg a moratórium lejártával, igaz, ezek az eljárások még a moratórium előtt indultak. 
ARRA EGYELŐRE NINCSENEK HIVATALOS ADATOK, HOGY HÁNY LAKÁST ÜRÍTENEK KI a nyáron. 
A Magyar Bírói Végrehajtói Kar (MBVK) negyedévente tesz közzé statisztikát, így hiába kérdeztük őket, azt írták, nem vezetnek ""prospektív szemléletű nyilvántartást a lehetséges végrehajtási eljárási cselekményekről"", a mostani időszakról csak ősszel osztják meg az adatokat. Tavaly 3117 ingatlannal kapcsolatos végrehajtási eljárást regisztrált az MBVK.
A kormányt is megkérdeztük, hogy információjuk szerint hány embert veszélyeztet a kilakoltatás, de nem válaszoltak, mint ahogy az Igazságügyi Minisztérium sajtóosztálya se reagált arra a kérdésünkre, hogy meghosszabbítják-e a kilakoltatási moratóriumot, mint azt több szakmai szervezet kéri. 
Kalota ÁgnesFotó: Kaszás Tamás / Index
Kíváncsiak voltunk arra is, hogy miként érintette a járvány az önkormányzati bérlakásban élőket. Megkérdeztük a fővárosi vezetést és a kerületi önkormányzatokat, hogy náluk hány bérlőt érint a moratórium vége, és milyen segítséget nyújtottak a hátralékosoknak.
Bár cikkünk megjelenéséig még jó pár önkormányzattól nem érkezett meg a válasz, az eddigiekből az látszik, hogy összességében ezres nagyságrendben csúsztak meg a bérlők a fizetéssel az elmúlt hónapokban. Sok kerületben kedvezményekkel, támogatásokkal, részletfizetési lehetőséggel igyekeznek enyhíteni a gazdasági válságon, egyes kerületekben pedig a lakásrendeletet módosítják a veszélyhelyzet után. 
Az I. kerületben 47 bérlőnek keletkezett hátraléka a veszélyhelyzet alatt, míg
a II. kerületben 85 bérlő csúszott meg a fizetéssel. Az előbbiben részletfizetést ajánl az önkormányzat, utóbbiban pedig adósságcsökkentési támogatást és hátralékkezelési szolgáltatást lehet igénybe venni.
Terézvárosban 7 kilakoltatási eljárást kell a moratórium után elindítani. Ezek a tartozások még a járványhelyzet előtt keletkeztek, az elmúlt hónapokban felhalmozott tartozások esetében nem kezdeményezett az önkormányzat jogi lépéseket. Válaszukban azt írják, 94 olyan bérlőjük van, akinek 30 napon túli tartozása keletkezett. Nekik részletfizetési lehetőséget biztosít az önkormányzat, és méltányossági kérelem alapján akár el is engedik a tartozásokat.
Erzsébetvárosban 148 bérlőnek okozott gondot az önkormányzati lakás kifizetése, ebből 46 esetben adott az önkormányzat részletfizetési kedvezményt. Azt írják, 18 esetben indítottak végrehajtási eljárást, de még nem véglegesek a döntések. 
Ferencvárosban 20 olyan bérlő van, akinek 100 ezer forint feletti díjtartozása keletkezett a moratórium alatt. Az önkormányzat azt ígéri, a közeljövőben nem lesznek kilakoltatások önkormányzati lakásból. 
A 18. kerületben 12 család kilakoltatását készítette elő az önkormányzat. Az itt lakóknak több millió forint lakbér- és közüzemi díjhátraléka lett, de ez még korábban halmozódott fel. Az önkormányzat azt írja, 3 család folyamatosan megsérti a közösségi együttélés alapvető szabályait, és a bérlakást nem rendeltetésszerűen használják. ""A családokkal  szemben a végrehajtási eljárást haladéktalanul megindítja az Önkormányzat.""
Pesterzsébeten 4 önkormányzati lakás kiürítését indítja meg az önkormányzat, összesen 8 személyt érinti a moratórium vége. Itt úgy segítik az anyagi gondokkal küzdő bérlőket, hogy fizetési kötelezettségüket április 1-től  június 30-ig felfüggesztették, és az így felhalmozott hátralékot egyenlő részletekben törleszthetik az év végéig.
Fotó: Huszti István / Index
Rendelettel segíti a főváros a bajba jutottakat
A fővárosban pár nappal a moratórium vége előtt módosították a lakásrendeletet. Ennek a legfontosabb eleme Misetics Bálint szerint az, hogy
megtiltotta a minimálisan elfogadható elhelyezés nélküli kilakoltatásokat a fővárosi önkormányzati tulajdonú lakásokból.
A módosítás másik célja pedig az volt, hogy a bérlők szükség esetén idejében tájékoztatást és segítséget kapjanak arról, hogyan tudják rendezni a hátralékot. 
Karácsony szociális és lakásügyi tanácsadója azt mondja, ez a módosítás volt az első lépés, a közeljövőben egy teljesen új lakásrendeletet terveznek kidolgozni. Azt szeretnék, hogy ezeket a módosításokat a kerületi önkormányzatok is átvegyék, hiszen az önkormányzati lakások töredéke van csak a főváros tulajdonában. 
(Borítókép: Huszti István / Index)"
Hungary,2020-07-18,Index.hu,https://index.hu/belfold/2020/07/18/alberletpiac/,"Eltűntek a turisták, csökkennek az albérletárak","A járvány és a turisták eltűnésével csökkentek Budapesten az albérlet árak, de a felsőoktatási felvételi ponthatárok július 23-i kihirdetése után ismét nagy roham várható a piacon. Erre számítanak az MTI-nek nyilatkozó lakáspiaci szakértők. Szerintük jobb alkupozícióba kerültek a bérlők azután, hogy a járvány miatt kevesebb turista jön az országba, és a rövid távra kiadott lakásokat inkább hosszabb távra adják ki. 
Az Otthon Centrum adatai szerint a budai oldalon az egyszobás lakásokat 110-140 ezer forintért, a kétszobás lakásokat 115-160 ezer forintért, míg a 3-4 szobás lakásokat 150 ezer forinttól lehet bérelni. A pesti belső kerületekben a legtöbb idén kiadott egyszobás lakás a 100-130 ezer forintos tartományban maradt. A két-három szobás ingatlanok bérleti díja 150-200 ezer forint, de az ársáv alatt és felett is akadt bérbeadott lakás. 
Az OTP Ingatlanpont elemzője a járvány mellett megemlítette a küszöbön álló Airbnb-szabályozást is, amely tovább növeli a bizonytalanságot, és összességében árcsökkenéshez vezet a fővárosi albérletpiacon. 
A XI. kerületben nem ritka a 20 százalékos árzuhanás sem. 
Míg korábban havi 150-160 ezer forintért lehetett kiadni egy jó állapotú, 50 négyzetméteres lakást a kerület belső részén, most ugyanezt az ingatlant már 120-130 ezer forintért is ki lehet bérelni. 
A kerület albérletpiacának alakulása nagyban függ a járványhelyzettől. Ha az egyetemi kollégiumokban korlátozzák a férőhelyek számát, vagy esetleg zárva maradnak, akkor élénkülhet a kereslet, ami felnyomhatja az árakat az egyetemek környékén. Az ELTE például már be is jelentette, hogy a fertőzésveszély elkerülése érdekében csökkentik az egy kollégiumi szobában lakók számát. 
A Takarék Index vizsgálta a lakásbérlés és -vásárlás lehetőségét is, és megállapította, hogy a 3 éves alapképzéssel számolva a fővárosban már csak kivételes esetekben éri meg lakást vásárolni a fedezeti időtávok (az a pontot, ahol a bérlés és vásárlás költsége még éppen megegyezik) emelkedése miatt. Számításaik szerint, míg tavaly 1,8 és 7,6 év között volt az az időtartam, amelyben a saját lakás vásárlása tűnhetett az olcsóbb megoldásnak Budapesten, a mostani adatok alapján ez már 3,9-10 év között alakul."
Hungary,2020-07-16,Index.hu,https://index.hu/gazdasag/2020/07/16/adomanyokat_gyujt_az_airbnb_a_jarvany_miatt_megszorult_foberloknek/,Adományokat gyűjt az Airbnb a járvány miatt megszorult szállásadóknak,"A koronavírus-járvány egyik nagy vesztese a turizmus volt, és nemcsak a hotelek maradtak üresen, hanem a rövid távra kiadott lakások közül is sok kiadatlanul maradt. Miközben Magyarországon egy új törvény lehetővé teszi, hogy az önkormányzatok saját hatáskörükben korlátozzák az Airbnb-n keresztüli lakáskiadást, a cég más miatt került elő a nemzetközi médiában.
Ugyanis a Business Insider szerint az Airbnb egy igen megosztó ötlettel állt elő:
arra kérik a felhasználókat, hogy adakozzanak a korábbi vendéglátóiknak, hogy így segítsék átvészelni a járvány miatti nehéz időszakot.
A „kindness card”-nak, azaz magyarul nagyjából kedvességkártyának nevezett rendszer lényege, hogy támogató szavakkal, no meg persze pénzzel támogathatjuk azokat az Airbnb-szolgáltatókat, akiknél korábban megszálltunk. Azonban, úgy tűnik,  nem volt túl pozitív fogadtatása a dolognak az emberek részéről, sokan ugyanis 
az Airbnb-t az erőszakosan felvásárolt lakótömbökkel, a turisták kedvéért kiszorított helyi lakosokkal és a növekvő lakás- és albérletárakkal kötik össze. 
Különösen nehéz helyzetben vannak azok, akik főbérlőként airbnb-znek, azaz maguk is bérlik a lakást, amit aztán kiadnak, ugyanis nekik a járvány alatt is fizetniük kellett a bérleti díjat nulla bevétel mellett. Bajban vannak azok is, akik sok lakásból álló birodalmat menedzselnek, a Business Insider adatai szerint az airbnb-s lakások harmada olyan emberek kezében van, akik fejenként legalább 25 lakást felügyelnek.
Airbnb has lost its fucking head. Why would I donate to my host? I can't even afford one house. pic.twitter.com/JZspJqyoPB— Rosaleen (@olenskae) July 14, 2020 
Ezek azonban nem hatották meg az embereket. Valaki egyenesen azt írta, hogy
az Airbnb kibaszottul megőrült. Miért adakoznék a lakáskiadóknak? Egy lakást is alig bírok kifizetni.
A kezdeményezés kritikusai szerint akik hitelre lakásokat vásároltak vagy béreltek, azok pontosan tudták a kockázatot is, és teljesen nonszensz, hogy most, mikor nem jött be a számításuk, az emberek támogatását várják."
Hungary,2020-07-15,Index.hu,https://index.hu/kultur/2020/07/15/bulinegyed_belso-erzsebetvaros_niedermuller_peter_vendeglatas/,"Bulinegyed: mindenkinek igaza van, senki sem elégedett","A 2000-es években foghíjtelkekre és romos épületekbe beköltöző romkocsmákat Belső-Erzsébetvárosban a 2010-es évekre felváltották a turistaitatók, sorra zártak be a környék emblematikus bulihelyei.
Erzsébetváros vezetése nemrég elfogadott egy rendeletet, amely sokak szerint az elmúlt évek legszigorúbbja, és gyakorlatilag megszünteti azt a fajta bulinegyedet, amihez szoktunk az elmúlt években.
A vendéglátósok szerint alapból nem a járvány kellős közepén kellene szigorítani, amikor hónapok óta nincsenek vendégek, pláne nem turisták.
A rendelet a nagyobb befogadóképességű, előnyösebb anyagi és infrastrukturális helyzetből induló helyeknek kedvez, a kisebb kocsmákra vagy kávézókra indokolatlanul nagy anyagi terheket ró.
A fiatalok pártjaként ismert Momentum politikusa a helyi képviselő ott, ahol a buliellenes rendelet megszületett. A Momentumon belül nincs egységes álláspont a bulinegyeddel kapcsolatban, a DK hatása erősnek tűnik.
A kerület fideszes politikusai megszavaztak volna egy még szigorúbb rendeletet, ami azért is érdekes, mert az előző, fideszes kerületvezetés volt az, amely a buliturizmust szabadjára engedte. Ellenzékbe kerülve saját politikájuk ellen mennek.
A jövőben talán Belső-Erzsébetvárosban szabályozottabb formában, de fennmaradhat az éjszakai élet, a lakókat kevésbé zavaró módon.
Hosszú évek óta növekszik a feszültség a közbeszédben csak bulinegyednek nevezett Belső-Erzsébetvárosban, vagyis a VII. kerület Nagykörúton belüli részén. A 2000-es években foghíjtelkekre és romos épületekbe beköltöző romkocsmákat a 2010-es évekre felváltották a turistaitatók, sorra zártak be a környék emblematikus helyei (a teljesség igénye nélkül: Wichmann, Kuplung, Ellátókert, Anker), és a környék eljutott oda, hogy a világ minden tájáról olcsó italra vágyó turisták és legénybúcsúsok hordái lepték el. A helyiek egy része elköltözött, és egyre több lakást hasznosítottak airbnb-ként, de a bulinegyed nem ürült ki teljesen – ahogy az sok nagyváros szórakozónegyedével megtörtént –, hanem a lakók helyzettel elégedetlen része civil szervezkedésbe kezdett, és elindította azt a folyamatot, amelynek a 2018-as bulinegyedes népszavazás lett a csúcspontja.
A voksolás nem változtatott semmin, de aztán jött a 2019-es önkormányzati választás, és a feje tetejére állt minden. Ahogy több megyeszékhelyen, úgy a főváros legtöbb kerületében is lecserélődött a vezetés, a Belvároson kívül mindegyik belső kerületet az ellenzék vette át, Erzsébetvárosban a Demokratikus Koalíció adott új polgármestert Niedermüller Péter személyében. Terézvárosban és Erzsébetvárosban is az élhetőbb, rendezettebb, tisztább környezet ígéretével kampányoltak az ellenzéki politikusok, így 2020 egyik legizgalmasabb kérdése az lett, hogy
mi lesz a Bulinegyeddel?
Aztán beütött a koronavírus-járvány, a vendéglátás és a turizmus különösen megsínylette a karantént és az utazási korlátozásokat, majd amikor már kezdene éledezni az iparág, Erzsébetváros vezetése elfogadott egy rendeletet, amely sokak szerint az elmúlt évek legszigorúbbja, és gyakorlatilag megszünteti azt a fajta bulinegyedet, amihez szoktunk az elmúlt években. A negyed helyi képviselője – egyben a kerület egyik alpolgármestere – a momentumos Borbélyné Bárdi Zsuzsanna is támogatja az új szabályozást. Borbélyné június elején bekerült a Momentum új, hétfős országos elnökségébe is.
Ahhoz, hogy egyáltalán képbe kerüljünk azzal, mi is ez az egész, először is nézzük át a június 25-én elfogadott önkormányzati rendelet részleteit:
Az önkormányzat területén található üzletek 24 és 6 óra között nem tarthatnak nyitva, kivéve a szállodák helységeit és az alkoholt nem árusító üzleteket.
A bulinegyed területén a 24 óra és 6 óra közötti nyitvatartáshoz külön engedélyt kell szerezniük a vendéglátóhelyeknek.
Ugyan sokan a mostani rendelethez kötik, de valójában már 2012 óta nem lehet nyitva terasz önkormányzati területen este 10 óra után. Ez fővárosi kezelésű területen – ilyen például a Nagykörút – éjfélig érvényes.
Felirat a bulinegyed egyik üzleténFotó: Huszti István / Index
A helyi vendéglátósok főként a külön engedély előírását sérelmezik, bár van olyan terület, ahol a teraszzárás betartatása is komoly változásokat hozhat. Ahhoz, hogy egy hely külön engedélyt kapjon, egy rakás feltételnek kell megfelelni. Hangerő-szabályozót, automatikusan becsukódó ajtót (100 főig), zsilipes kiléptetőrendszert (100 fő felett) és egy online ellenőrizhető forgalomszámlálót kell beszerelni (150 fő felett). Aki ezeknek megfelel, még magánokiratba kell foglalnia, hogy
22 és 8 óra között nem végez göngyölegmozgató tevékenységet (mert az zajos); 
beengedi az utcáról az embereket a mosdóba ingyenesen, és erről tájékoztat a bejáratnál;
nem engedi, hogy a vendégei kivigyék az utcára a szeszes italt, és erről tájékoztatja őket a bejáratnál, a pultnál és a honlapján, illetve a közösségi felületén;
írásos beszámolót készít a közterület nyugalmának megtartásáról és a szeszes ital utcára vitelének megakadályozásáról;
„ajtónállót” alkalmaz, aki megakadályozza az alkohol kivitelét, és figyelmeztet, ha valakik nem megfelelően viselkednek;
gondoskodik a vendéglátóhely előtt található magán vagy önkormányzati járdaszakasz napi tisztításáról, ezt pedig dokumentálja;
hulladékszállítási szerződést köt;
beszünteti az egyszer használatos műanyag poharak használatát, helyette a hely nevével ellátott repoharakra vált,
zene csak zárt ajtónál szólhat, hiába okoz egészségügyi kockázatot is a járvány idején, hogy a nyári melegben csukott ajtónál, jobb híján légkondival kell valahogy kibírni a hőséget.
És ez a külön engedély maximum egy évre szólhat, bár Niedermüller Péter kerületi polgármester az Index adásában arról beszélt, hogy a jövőben felülvizsgálják, hogy ez az időtartam hosszabb lehessen. A határozatban azonban azt is írják, hogy akik például pénzzel tartoznak az önkormányzat felé vagy túl zajosak, azoknak nem adnak ilyen külön engedélyt, és amelyik hellyel ez kétszer is előfordul, az automatikusan kizárja magát a kedvezményezett körből, és többé nem igényelhet külön engedélyt. Egyelőre nem lehet tudni, hogy hány hely maradhat nyitva éjfél után, de a jelenleginél – vagy mondjuk inkább úgy, a járvány előttinél – biztosan kevesebb.
Nyitott terasz napközben a Király utcábanFotó: Ficsór Zsolt
Az új szabályozást mindkét oldal elégedetlenkedve fogadta. A vendéglátósok szerint alapból nem a járvány kellős közepén kellene szigorítani, amikor hónapok óta nincsenek vendégek, pláne nem turisták, és egyre erősebbek azok a hangok is, miszerint a rendelet a nagyobb befogadóképességű, előnyösebb anyagi és infrastrukturális helyzetből induló helyeknek kedvez, mint a Story (korábban Tesla), a Fogasház-Instant komplexum vagy a Szimpla, miközben az ezeknél jóval kisebb kocsmákra vagy kávézókra indokolatlanul nagy anyagi terheket ró. Nem véletlenül jelentették be az elfogadás után szinte azonnal a Madách téri Hivatal nevű hely tulajdonosai, hogy inkább eladják az üzletet.
Ezzel szemben a kerületben leghangosabb civil szervezet, az Élhető Erzsébetváros (ÉE) túl enyhének találta a határozatot. A szervezet arca évek óta Garai Dóra, aki az elmúlt időszakban olyan ügyesen pozicionálta magát az Élhető Erzsébetváros élén, hogy a 2019-es önkormányzati választások után bekerült a képviselő-testületbe, bár csak kompenzációs listáról. Garai az egyik leghangosabb kritikusa a helyi éjszakai élet okozta kellemetlenségeknek, és az egyesülete régóta háborúban áll a kerület vezetésével és a vendéglátósokkal is. Nem véletlen, hogy a rendelettel kapcsolatban beadott egy módosító indítványt, amelyben sokkal szigorúbb feltételeket szabott volna, kötelezően bezáratott volna mindent éjfélkor sőt, kötelező zárvatartást akart a nemzeti és vallási ünnepeken is.
Ennek értelmében zárva kellett volna tartani minden helynek az alábbi dátumokon: március 15., augusztus 20., október 23., nagypéntek, húsvéthétfő, pünkösdhétfő, december 24-től 26-ig, de még pészah és a hanuka idején is.
Ezt a módosítót 4 igen, 9 nem és 2 tartózkodás mellett leszavazták, de az különösen érdekes, hogy kik szavazták meg a módosítót Garain kívül:
az ellenzékbe szorult három fideszes képviselő, köztük az előző polgármester, Vattamány zsolt.
Egy forrásunktól azt is hallottuk, hogy a rendelet kidolgozásában segítő kerületi munkacsoportban helyi képviselők és vendéglátósok mellett részt vett az ÉE is, azonban miután megtudták, hogy a tagjuk is aláírta a végül elfogadott javaslatot, az illetőt utána nem sokkal kitették a szervezetből.
A fideszes igen szavazatok azért különösen érdekesek, mert éppen a Vattamány-féle kerületvezetés volt az, amely a buliturizmust szabadjára engedte. 2013-ban ugyanis éppen a Vattamány vezette önkormányzat alakította úgy a Belső-Erzsébetvárosra vonatkozó szabályozást, hogy ott gyakorlatilag bármikor, bármennyien, bármeddig tudjanak dorbézolni, miközben a kerület többi részén éjfélkor már évek óta kötelezően zárni kell. Ez volt az az önkormányzat is, amely éveken át nem akart tudomást venni a mostanság sokat emlegetett teraszengedélyről, több vendéglátós is azt mesélte nekünk, hogy a felhördülés is azért van, mert az emberek elszoktak attól, hogy a szabályokat szigorúan betartatják velük.
Rendőrök a Király utcában 2020. július 13-ánFotó: Ficsór Zsolt
Háttérbeszélgetéseink során több helyről is hallottuk, hogy a fideszes kerületvezetések között létezett egy olyan hallgatólagos megállapodás, hogy minimalizálják a környező kerületek éjszakai életét (Józsefváros például évekig vegzálta az Aurórát, Terézváros éjfél után teljesen halott), és egy kijelölt zónára koncentrálják a komplett buliturizmust. Többen is mondták, hogy ezek után nem sokkal megjelentek NER-közeli vállalkozók lakásokat felvásárolni, hogy abból Airbnb-birodalmakat építsenek ki, illetve a gombamód megszaporodó turistaitatók tulajdonosai között is találni kormányközeli embereket. Magyarul,
akik ellen az Élhető Erzsébetváros évekig tüntetett, azok most hirtelen ellenzékbe kerülve a korábbi politikájuk szöges ellentétére szavaztak.
Az elmúlt években meglehetősen agresszív kommunikációt folytató ÉE eredményessége egyébként olyan tekintetben nem meglepő, hogy az elégedetlenekkel évek óta nem folytatott érdemi kommunikációt a fideszes vezetés, és ahogy nőtt a problémák száma, úgy nőtt a feszültség is a helyi lakosokban (más kérdés, hogy az egyesület militáns hangvétele kezdettől elriasztó lehetett az önkormányzati politikusok számára).
Ugyan az Anker köz már Terézváros (a VI. és VII. kerületet a Király utca választja el), de ott nemrég sikerült egy asztalhoz ültetni a helyieket és néhány vendéglátóst, hogy közösen beszéljenek az utcából évek óta eltűnt teraszokról. Végül egy hónapos átmeneti megoldásban egyeztek ki, miszerint a lakók megnézik, mennyire tartják be a vendéglátósok az általuk ígérteket, és ha képesek normális körülmények között teraszokat üzemeltetni, akkor maradhatnak kint a székek és asztalok. Ehhez a vendéglátósoknak különböző látványterveket kellett készíteniük, és gondoskodniuk kellett arról, hogy nemcsak kiraknak pár asztalt, hanem tényleg szebbé, zöldebbé, tisztábbá és biztonságosabbá teszik az Anker közt. Úgy tudjuk, hogy az egyeztetések során több lakó is arra panaszkodott, hogy
tíz éve nem találkoztak semmilyen kerületi képviselővel, aki meghallgatta volna a problémáikat.
Ebben a végtelenül feszült, évtizedes sebeket feltépő, pár hónappal később már járvány által is sújtott helyzetbe érkezett meg egy rakás új ellenzéki képviselő és politikus 2019-ben, amikor a belső fővárosi kerületeket elvesztette a Fidesz.
Arra azért lehetett számítani, hogy döcögősen indul majd az új kerületvezetés a legtöbb helyen, hiszen a Momentum, a DK, az MSZP, az LMP, de még a Kétfarkú Kutya Párt is jelen van a testületekben, a függetlenekről nem is beszélve. A bulinegyed és az éjszakai élet tekintetében a DK vagy az MSZP számára a szigorítás nem ellentétes a párt imázsával. Egész más a helyzet a közbeszédben a fiatalok pártjaként ismert Momentum esetében, amely a 2018-as népszavazás során a leghangosabban kiállt a bulinegyed védelmében. Ezzel szemben most
egy kvázi buliellenes rendeletet hoztak arra az erzsébetvárosi körzetre, ahol momentumos a helyi képviselő és az egyik alpolgármester.
Ezért előállt az a faramuci helyzet, hogy a fiatalos, zenei fesztivált szervező, a pesti éjszakában sem járatlan Momentum két tűz közé került. Egyrészről egy helyi képviselőnek elsősorban a szavazói, tehát a lakók érdekeit kell nézni, másrészről viszont nem éppen a legjobb PR, hogy két évvel a népszavazás után a párt 180 fokos fordulatot vesz a témában. Kíváncsiak is voltunk, hogy mi mehet a bulinegyed és a belső kerületek új vezetéseinél, milyen kilátásai vannak a környéknek, és mi lehet a Momentum álláspontja ebben a kényes kérdésben. Cikkünkhöz közel egy tucat ellenzéki területi képviselővel, szakpolitikussal és polgármesterekkel beszélgettünk, hogy tisztább képet kapjunk.
Bulinegyed este 2020. július 12-énFotó: Huszti István
Niedermüller Péter az Indexen élőben vitázott az egyik kultikus hely, a Szimpla tulajdonosával. Ebből a beszélgetésből és a saját háttérbeszélgetéseinkből is kiderült, hogy a már hírhedté vált formájában biztosan nem maradhat fenn a bulinegyed. Abban konszenzust láttunk, hogy az összes politikus a korábbi városvezetést hibáztatja az áldatlan állapotokért, és azért is, hogy a helyi lakók annak ellenére is bizalmatlanok az új politikai vezetéssel, hogy gyakorlatilag mindenki a bulizás letekerésével kampányolt az önkormányzati választások előtt. Most pedig ezt az ígéretet elkezdték betartani.
A beszélgetéseink során az is kiderült, a Momentum több (a kerületben nem jelen lévő tagja) nem igazán érti, mi folyik Belső-Erzsébetvárosban. Az összes általunk megkérdezett politikus vagy nemtetszését, vagy értetlenségét fejezte ki az üggyel kapcsolatban, és nagyjából minden oldalról ugyanazok a vélemények hangzottak el:
A más korosztályt és vérmérsékletet képviselő Borbélyné Bárdi Zsuzsannának el sem kellett volna vállalnia ezt a választókörzetet.
Niedermüller alapvetően nem akarja megfojtani a környéket, és jót akar,
de feszültség van a kerület vezetésében az alpolgármesterek és a polgármester között;
ezt a feszültséget pedig sokak szerint a körzet országgyűlési képviselője, a DK-s Oláh Lajos okozza;
és egy kicsit az is közrejátszik, hogy a 2019 előtt csak a partvonalról politizáló momentumosok most belülről is megismerték a környék árnyoldalait.
Oláhnak fontos szerepe volt abban, hogyan osszák fel a környéket a választások előtt, ami különösen macerás feladat úgy, hogy öt-hat párttal és függetlenekkel kell egyszerre egyezkedni. Oláh viszont – ahogy egy forrásunk fogalmazott – „dörzsölt vén róka” a politikában, és úgy taktikázott, hogy végül Bárdihoz került a terület, aki a Momentum ifjú titánjaival ellentétben élhetőbb, családbarát környezetben gondolkozik, és közgazdászként a vendéglátásra is nagyobb rálátása van.
Az egyöntetű vélemények szerint Oláh túlságosan be van kötve Gyurcsány Ferenchez, ráadásul sikerült alpolgármestert csinálnia a kerületben korábbi közvetlen munkatársából, Ujvári-Kövér Mónikából, valamint a szocialista Kispál Tibor alpolgármesterrel is jó viszonyt ápol (Kispál régi motoros a kerületi közéletben, annak idején Hunvald György őt szánta az utódjának). A megkérdezettek mind arról beszéltek, hogy a feszültséget az okozza, hogy Oláhnak így direkt ráhatása van a kerület ügyeire az alpolgármestereken keresztül, ezért sokszor bizonyos ügyek vagy viták sokkal feljebb kezdődnek el, és nem az önkormányzatnál. Az egyik ilyen ügy volt, amikor az adócsalás miatt rendőrségi ügybe keveredő Czeglédy Csaba irodáját bízták meg a VII. és a XI. kerület jogi képviseletével. Czeglédy a DK ügyvédje, és mindkét kerületet DK-s polgármester vezeti, de a megbízatás elég komoly feszültséget okozott az ellenzéki szövetségben, a két momentumos alpolgármester, Bárdi Zsuzsanna és Orosz Anna nyíltan tiltakozott ellene.
Oláh Lajos (balra) az Országgyűlés plenáris ülésén 2020. június 10-énFotó: Koszticsák Szilárd / MTI
Miközben Niedermüllert a többség gyurcsányistának könyveli el, az őt jól ismerő forrásainknak az a véleménye, hogy jól lehet vele együtt dolgozni, csak túl sok időt és energiát vesznek el a belső villongások. Arról nem is beszélve, hogy egyik forrásunk szerint a sok kerületben először munkát vállaló, új ellenzéki képviselők még kispályások Oláhhoz képest, aki így vagy úgy, de átviszi az akaratát.
Persze az is probléma, hogy a Momentumon belül nincs egységes álláspont a bulinegyeddel kapcsolatos kérdésben, legalábbis minden megszólalónk ezt állította. „Jobb híján a háttérbe húzódunk, és kivárunk” – kommentálta a párt egyik képviselője, aki szintén azon a véleményen van, hogy hiba volt ezt a rendeletet így és ilyenkor elfogadni. Itt mintha érezhető törés lenne a párt fiatalos magja és az új elnökségi tagok között. A fiatal, agilis, a környéket aktívan használó momentumosok nem értik, hogy a saját elnökségi tagjuk mit csinál Erzsébetvárosban, eközben Bárdi kezdettől beleállt abba, hogy olyan formában nem akarja hagyni a környéket, ahogy megkapta. Ettől függetlenül az jól jön a Momentumnak, hogy a rendelet miatt kialakult balhé egyértelműen Niedermülleren csattan, ezért is fordulhat elő olyan, hogy például a Momentum egyik krisztinavárosi képviselője az Index élő adása alatt vonta felelősségre a polgármestert a kommentek között:
Számtalan bártulajdonos jó ismerősöm a hetedikben. Az új rendelet egyáltalán nem veszi figyelembe az üzemeltetők érdekeit, ezért nagymértékű a felháborodás, teljes joggal. Nem pontosan értem, mire gondolsz, amikor azt mondod, az ő érdekeik hangsúlyosak. Hol is? Ezt baromira nem így kellett volna. Teljesen out of the blue egy gazdasági zuhanás közepén hozni egy ilyen szigorú új szabályozást...
Az ellenőrzéssel nincs baj, de mi lett volna, ha megkérdezik a vendéglátósokat is? Értem, hogy para a zaj, meg a sok bulizó, és az időseket zavarja, de amikor egy több szereplőt érintő döntést hoznak, akkor nem csak az egyik szereplő szempontjait kellene figyelembe venni...
– ezt Tölcsér Borbála momentumos képviselő írta egy kommentelőnek az Index élő adása alá. Ebből is látszik, hogy a Momentum gerincét adó fiatal politikuspalánták érzelmileg is kötődnek a bulinegyedhez, és egységes pártálláspont híján értetlenkednek a jelenlegi történéseken. Pedig az a valószínűbb, hogy a többséget egyszerűen nem avatták be a belső kerületeket érintő távlati tervekbe.
A Madách téri Hivatal nevű hely még nyitva volt július 12-énFotó: Huszti István / Index
Akárkivel beszéltünk a VI., VII. és VIII. kerületi vezetésből, mindenki nagyjából hasonló irányt vázolt fel a jövővel kapcsolatban:
Szigorítják az Airbnb-kiadást, ami a buliturizmus és a brutálisan magas albérletárak egyik legfőbb katalizátora. És ebben kivételesen hasonló véleményen van a Fidesz és az ellenzék is, hiszen amíg az ellenzék a helyi lakóknál szerez jó pontot a szigorított airbnb-s kiadás miatt, addig fideszes vállalkozók sem feleslegesen építenek több tucat hotelt a fővárosban. Ez politikailag mindenkinek win-win szituáció. A kormány már beterjesztette az Airbnb-törvényt, ami az önkormányzatoknak jogosítványt ad, hogy rendeletben korlátozzák, egy évben hány napig lehet egy lakást rövid távra kiadni.
Nemcsak Karácsony Gergely, hanem az összes belső kerületi vezetés is sokkal zöldebb jövőt képzel el a fővárosban, lehetőleg minél kevesebb autóval. A kormány által sokáig fenntartott ingyenes parkolás ugyan kicsit hátráltatta ezt az ügyet, de már Niedermüller is bejelentette az Index adásában, hogy Belső-Erzsébetváros jelentős részéről kitiltják az autókat, sőt olyan politikussal is beszéltünk, aki szerint a Nagykörút forgalmi átalakítása, az autóforgalom jelentős korlátozása sem lenne értelmetlen ötlet.
Mindenkinek elege van a bulituristákból és az ezzel járó gondokból. A többség szerint igenis meg kell tartani a környék kulturális identitását, de biztosan nem egy túl szigorú rendelettel. A legtöbben azt is hozzátették, hogy ő maguk is erre a környékre járnak meginni egy sört vagy mást alkalmanként.
Abban szintén konszenzus alakult ki a különböző megkérdezettek között, hogy az éjszakai élet ilyen szintű koncentrálódása káros Belső-Erzsébetvárosra, és hosszú távon biztosan nem fenntartható. És az is elhangzott szinte mindenkitől, hogy nem a tütüs legénybúcsúsokra vágynak a kerületi vezetők, hanem annál egy fokkal kulturáltabb közegre.
Ebből kiindulva a bulinegyed jövőjével kapcsolatban egy hosszú távú jövőkép kezd kirajzolódni, ami azonban még mindig sok bizonytalanságot tartalmaz:
Visszatér a környező kerületekbe valamennyire az élet, hogy ezzel is tompítsák a Belső-Erzsébetvárost érő nyomást.
Belső-Erzsébetvárosban szabályozottabb formában, de fennmarad az éjszakai élet, különösen az emblematikus helyek, ugyanakkor a lakókat kevésbé zavaró módon.
De továbbra sem tudni, hogy a mi lesz a Nagykörút sorsa, amelynek teréz- és erzsébetvárosi szakasza a 2010-es évek eleje óta megtelt a főként magyar fiatalokat kiszolgáló, olcsó kocsmákkal.
És kérdés, hogy kialakulhat-e egy másik szórakozónegyed valahol a város kevésbé érzékeny, ritkábban lakott részén.
Az Anker köz július 13-ánFotó: Ficsór Zsolt / Index
Ahogy az elején írtuk, a környező kerületek vezetése nagyjából 2010 óta Belső-Erzsébetvárosra tolta az éjszakai élet forgalmát, így este már szinte sehol sem volt életnek a nyoma sem a VI., VIII. és IX. kerületben. Utóbbira ez különösen igaz, az egykoron pezsgő Lónyay és Ráday utca este 9-10-től szinte teljesen kihalt, évente zárnak be újonnan nyitott helyek, és pár turistalehúzó éttermen kívül bántóan unalmas Belső-Ferencvárosnak ezen része. Ugyanez igaz a komoly változáson átesett VIII. kerületre is, ahová egyre több fiatal költözik, de itt meg azért volt nehéz bárkinek is helyet nyitni, mert – ahogyan egy forrásunk fogalmazott –
ha olyan napja volt épp a jegyzőnek, akkor kaptál engedélyt, ha rossz napja volt, akkor nem.
Ennek ellenére a Mikszáth tér környékén a Szabó Ervin Könyvtár mögött nyüzsgő egyetemi negyed alakult ki. A Pázmány beköltözése Piliscsabáról és a Károli Gáspár Református Egyetem 2017-ben elindult, és mostanra gyakorlatilag befejezett bölcsészkari beruházása a Károlyi-Csekonics-palotában ezt a környéket teljesen új pályára állította. 
És persze ott van a jóval csöndesebb VI. kerület is, ahol az Anker közben már próbálnak valami közös megoldást találni, és bőven akadnak olyan területek, amelyek elbírnak normálisabb kávézókat vagy sörözőket. Hogy mennyire téma a bulinegyed tompítása, több helyről is azt hallottuk, hogy még a II. kerületi vezetés is megkeresett egy-két ismertebb bulinegyedes helyet, hogy ha esetleg költözniük kell, akkor Buda tárt karokkal várja őket. Ez mind arra mutat, hogy megfordulni látszik egy régi alaphelyzet. Eddig az volt az általános hozzáállás, hogy ha valaki Belső-Erzsébetvárosban él, akkor adja el a lakását jó pénzért, és költözzön kijjebb.
Most inkább úgy tűnik, hogy aki Belső-Erzsébetvárosban nyitott vendéglátót, az költözzön kijjebb, ha nem tetszenek az új feltételek.
A kisebb és nagyobb helyeket üzemeltető vendéglátósok és a helyi fiatalok reakcióját látva nem úgy tűnik, hogy mindenki szívesen betagozódna az új rendszerbe, nem véletlenül hirdettek tüntetést július 29-re, amit a vigalmi negyed gyászmeneteként hirdetnek. Ha a VII. kerületi önkormányzat köti az ebet a karóhoz, és nem tudnak a kisebb vendéglátósoknak is elfogadható feltételeket szabni, akkor exodus kezdődhet a város más területeire.
Frissítés: Garai Dóra, az Élhető Erzsébetváros Egyesület elnöke lapunkhoz eljuttatott levelében közölte, hogy munkacsoporti delegáltjuk ""végig az ÉE álláspontját képviselte a munkacsoportban, a munkájával maximálisan elégedettek voltunk, majd átadta a helyét egy másik tagunknak, önszántából, saját döntése alapján. Az egyesület a cégbírósági bejegyzésétől a mai napig egyetlen embert sem rúgott ki, vagy tett ki a szervezetből.""
(Borítókép: Huszti István / Index)"
Hungary,2020-07-13,Index.hu,https://index.hu/gazdasag/2020/07/13/beadtak_az_airbnb-torvenyt_korlatozhatjak_az_onkormanyzatok_hany_napra_adunk_ki_lakast_turistaknak/,"Beadták az Airbnb-törvényt, korlátozhatják az önkormányzatok, hány napra adunk ki lakást turistáknak","Benyújtották a parlamentnek a rövid távú lakáskiadás újraszabályozását célzó törvényjavaslatot.
A Rogán Antal által jegyzett módosító legfontosabb része a kereskedelemről szóló 2005-ös törvény módosítása, itt definiálják a magánszálláshely és az egyéb szálláshely fogalmát, illetve jelölik ki az önkormányzatok hatáskörét a szálláshelyek működési feltételeinek meghatározására. 
A szöveg szerint a szálláshely-szolgáltatási tevékenység folytatásának részletes feltételeit (így például a bejelentést, adatszolgáltatást) a kormány állapítja meg rendeleti úton, az önkormányzatok azonban jogosítványt kapnak, hogy saját rendeletben megállapíthassák
az érintett szálláshelyeken az egy naptári éven belül szolgáltatásra felhasználható napok számát.
Vagyis nyugat-európai nagyvárosokhoz hasonlóan itthon is megvalósulhat az a gyakorlat, hogy az önkormányzat megszabja, maximum hány vendégéjszakára adhatjuk ki rövid távra, turistáknak a lakásunkat (a gyakorlatban ez többnyire az Airbnb-n, Bookingon és hasonló oldalakon keresztüli kiadást jelent). Az új jogkört a települési (Budapesten a kerületi) önkormányzat képviselő-testülete élvezheti, a fővárosi önkormányzat által közvetlenül igazgatott területen pedig a fővárosi önkormányzat közgyűlése. Ha megszavazzák (ami biztosnak tekinthető), a törvény már augusztus 1-jén hatályba lép, innentől kezdve jöhetnek az önkormányzati rendeletek.
Nyolc szobáig, és azon túl
A javaslat szerint magánszálláshelynek minősül az a nem kizárólag szálláshely-szolgáltatás folytatása céljából, magánszemély vagy egyéni vállalkozó által hasznosított lakás vagy üdülő, illetve azok egy lehatárolt részének és hozzátartozó területének hasznosítása, ahol a szobák száma legfeljebb nyolc, és az ágyak száma legfeljebb tizenhat. Egyéb szálláshelynek azokat a szálláshelyeket tekinti a javaslat, amelyek nem kizárólag szálláshely-szolgáltatás céljából épült épületben, de szálláshely-szolgáltatási céllal és nem magánszemély vagy nem egyéni vállalkozó által hasznosított, önálló rendeltetési egységet képező épületrészek, ahol az egy szobában található ágyak külön-külön is hasznosításra kerülhetnek, illetve a szobák száma legfeljebb huszonöt, és az ágyak száma legfeljebb száz.
A javaslat indoklása szerint a szabályozás rugalmasságát az biztosítja, hogy a tevékenység korlátozására nem országosan egységesen, hanem helyben kerül sor, és hogy az önkormányzat nem köteles korlátozó rendeletet alkotni, hanem csak mérlegelése szerint abban az esetben és ezen belül is olyan mértékben, amely a helyi viszonyok alapján indokolt.
A rövid távú szálláskiadással kapcsolatos konfliktusok hátteréről a múlt héten írtunk bővebben. A téma azzal robbant be a köztudatba, hogy az asztalra került egy javaslat, amelynek értelmében  egységesen 120 napra korlátozták volna a rövid távú kiadást egy éven belül Budapesten. Ez végül lekerült az asztalról, helyette a lehetőség önkormányzati hatáskörbe adását ígérte meg a kormány, ennek ágyaz meg a friss törvényjavaslat.
Az apartmankiadásban érdekelt szervezetek érthető módon nem örülnek a fejleményeknek, de Budapest általunk megkérdezett polgármesterei (pártállástól függetlenül) és Karácsony Gergely egyaránt üdvözölték a készülő javaslatot. Karácsony már programjában is megígérte az Airbnb típusú szálláskiadás szigorúbb szabályozását – a javaslat értelmében erre a fővárosi önkormányzatnak önmagában csak kevés területen lesz lehetősége, de koordinációs funkciót ettől függetlenül elláthat a budapesti kerületek között."
Hungary,2020-07-10,Index.hu,https://index.hu/gazdasag/2020/07/10/airbnb_rovid_tavu_lakaskiadas_szabalyozas_korlatozas_onkormanyzatok_szallodaipar_turizmus/,Budapest véget vethet az Airbnb-biznisz aranykorának,"Éveken át szinte teljesen kontrollálatlanul burjánzott, de most rövid úton fenekestül felfordulhat a rövid távú lakáskiadás budapesti piaca. Az új keletű szabályozási terv részletei egyelőre nem ismertek, de a legfrissebb mondás a kormány részéről az, hogy törvényjavaslat készül, amely ezen a területen „teljes szabadságot adna az önkormányzatoknak”. Vagyis a városok, kerületek maguk dönthetnének arról, milyen feltételekkel teszik lehetővé a lakások rövid távra kiadását.
Vége a pesti Airbnb aranykorának?
A csütörtöki kormányinfó előtt az ágazati szereplők már szabályosan temették a rövid távú lakáskiadást, a szállodaszövetség javaslata ugyanis – amely lapértesülések szerint átment a gazdaságvédelmi operatív törzsön – radikálisan megnyirbálta volna a legális piacot.
Az évi 120 napos maximum az érintettek (a Magyar Apartman Kiadók Egyesülete és a Felelős Szálláskiadók Szövetsége) szerint gyakorlatilag egyenlő az Airbnb-modell kinyírásával, ugyanis ennyi idő alatt aligha lehet a hosszú távra kiadással egyenértékű hasznot kitermelni, az pedig nem életszerű, hogy valaki a szezonon kívül nyolc hónapra ki tudja adni a lakását. Aztán Gulyás Gergely csütörtöki bejelentése, miszerint ez ebben a formában lekerült az asztalról, és az önkormányzatoké lesz a terep szigorításban, kissé lehűtötte a kedélyeket.
Ez kedvezőbb forgatókönyvnek tűnik az iparág számára a korábban nyilvánosságra került, a rövid távú kiadást fűnyíróelvszerűen évi 120 vendégéjszakában maximáló tervezetnél. Ugyanakkor az airbnb-sek nem dőlhetnek nyugodtan hátra, mert az önkormányzatoknak adott biankó csekk így is
szigorítást fog eredményezni éppen akkor, amikor a turizmus már eleve romokban hever a koronavírus-járvány miatt
– legalábbis erre következtethetünk a főváros friss állásfoglalásából és a kerületek válaszaiból, amelyeket megkereséseinkre küldtek. Örülhetnek viszont a szállodások, a bérelt lakásban élők és az airbnb-s lakások szomszédai – már ha sikerül egyáltalán hatékonyan betartatni az új szabályokat, külföldi példák alapján ugyanis ez nem annyira egyszerű menet.
De hogyan merült fel egyáltalán ilyen drasztikus lépés az apartmanpiacon? Mivel a turisztikai szektorban elég feltűnő a kormányközeli vállalkozók térnyerése, sokan kizárólag a NER-es szállodalobbi nyomulásának tudták be a korlátozás ötletét, de a valóság ennél árnyaltabb lehet, amit az is mutat, hogy
ebben a kérdésben kivételesen egymásra talált a kormány és az ellenzék;
a rövid távú lakáskiadás terepe évek óta kibékíthetetlen érdekellentétekkel terhelt aknamező, amelyen nehéz az összes érintett szereplő számára elfogadható kompromisszumot kialakítani.
Kiadó plusz szobától a lakásháborúig
A lakások apartmanként történő hasznosítását a San Franciscó-i székhelyű Airbnb forradalmasította 2008-ban, a cég azóta is dominálja az ágazatot, neve a rövid távra kiadó lakások szinonimájává vált a köznyelvben. (Bár nem egyedüli szereplő, kisebb súllyal jelen van még a piacon a Booking.com és a Vrbo.) Az eredeti koncepció az volt, hogy az emberek a lakásuk egy-egy kihasználatlan szobáját vagy – ha ők maguk elutaznak – akár az egész lakást adják bérbe turistáknak.
A modell azonban önálló életre kelt, rövid úton a teljes globális idegenforgalmat és ingatlanpiacot alakító tényezővé vált.
A zsebpénzért szobakiadás és a saját lakás alkalmi hasznosítása arányaiban visszaszorult, a világ nagyvárosaiban elszaporodtak a rövid távra kiadó teljes lakások. Az üzemeltetői kör is koncentrálódott, megjelentek a professzionális lakáskiadók, akik egy csomó lakást futtatva már teljes egészében a városi apartmanozásból élnek, külön cégek jöttek létre magánemberek rövid távra kiadó lakásainak menedzselésére, a felkapott célpontok belvárosaiban egész bérházak alakultak át pár év alatt gyakorlatilag hotellé.
A világjárvány a teljes turisztikai iparral együtt az apartmanbizniszt is megtépázta, de a koronavírus előtti békeidőben brutális növekedéseket produkált a cég, 2018-ról 2019-re 40 százalékkal nőtt és meghaladta a 6 milliót a platformon meghirdetett szállások száma (ezek persze nem mind önálló lakások, vannak köztük apartmanházak, butikhotelek, hostelek és lakáson belüli kiadó szobák is).
Az Airbnb-modell megjelenése után éveken át nagyjából vadnyugati állapotok uralkodtak az apartmanpiacon, a szabályozók ugyanis nem tartották a lépést a robbanásszerű növekedéssel, így az iparág nagyrészt a szürkezónában, jelentősebb adók és kötelezettségek nélkül működhetett. De a folyamatnak lettek kárvallottjai is, így a 2010-es évek közepe óta egyre több városban próbálják szűkebb karámba terelni a rövid távú lakáskiadást, ez a folyamat ért be most Budapesten.
Utasok várakoznak a BKK repülőtéri járatára a Deák térenFotó: Róka László / MTI
Sokan szívnak miatta
Az Airbnb és társai alapvetően háromféle érdeket szoktak sérteni:
az államét, ha a lakáskiadók nem fizetnek adót;
a szálláspiac hagyományos szereplőiét, ha az apartmanozás alulszabályozottsága miatt jutnak versenyelőnyhöz;
és a népszerű turistacélpontok lakóiét változatos módokon.
Ebből a csomagból az adóztatás kezelhető talán a legkönnyebben, ha olyan kereteket alakítanak ki, amelyben a szállásadóknak nem túl bonyolult módon kell befizetniük egy számukra is méltányolható összeget. Magyarországon ezt olyannyira sikerült véghez vinni, hogy talán túlzóan is kedvező lett a rövid távú lakáskiadás adóterhe. Az apartmanozók akár három kiadó lakásig választhatják a tételes átalányadózást, ami évente szobánként mindössze 38,4 ezer forint adóterhet jelent, ezenfelül még az áfa nélküli bevételből számított 4 százaléknyi turizmusfejlesztési hozzájárulást, valamint 4 százalékos idegenforgalmi adót (és egyes kerületekben különadót, pl. építményadót) kell fizetniük az önkormányzatnak.
A kedvező adó a gazdaságfehérítésre jó hatással lehetett, a G7 úgy számolt, a Budapesten rövid távra hirdetett lakások mintegy háromnegyede legális, ugyanakkor az innen származó költségvetési bevétel szabad szemmel alig látható, nagyjából 300 millió forint. Az Airbnb-bérlések után az államnak áfabevétele is keletkezik, igaz, nem a teljes összegből (csak a jutalékból, így ez sem túl sok pénz), és elég trükkös módon: ott kell áfát fizetni, ahonnan foglalunk, tehát a bulinegyedben legénybúcsúzó franciák nem a magyar, hanem a hazai költségvetést gazdagítják.
A szállodások bögyében van
Keményebb dió a szállodások és az airbnb-zők közötti érdekellentétek menedzselése. A hagyományos hotelüzemeltetők joggal panaszkodnak arra, hogy
nehéz talpon maradni az árversenyben, ha rájuk sokkal több szabály vonatkozik, mint az apartmankiadókra, akik így elszipkázzák előlük a klienseket.
Az alul-ellenőrzöttségből ráadásul olyan esetek is kijöhetnek, mint például az orosz zongoraművész halála tavaly Budapesten, amelyet gázvisszaszivárgás okozott egy airbnb-s lakásban. A rövid távú lakáskiadók viszont azzal érvelhetnek, hogy az online platform minőségbiztosítási rendszere megfelelő garanciákat nyújt, és hogy alapvetően más modellben működnek, mint a hotelek, miért kellene akkor ugyanolyan kritériumoknak megfelelniük?
Ráadásul a kereslet nem állandó (a vírus előtt dinamikusan nőtt az egész világon), annak egy részét
ők maguk generálják új típusú utazókat vonzva az adott helyszínre, így nem feltétlenül igaz, hogy a hotelek kárára léteznek a rövid távra kiadó lakások.
Sőt, az apartmanos lobbi egyik kedvelt hivatkozási alapja egy kutatás, amely szerint a rövid távú lakásbérlésben utazó turisták 60 százaléka nem is menne el hotelba lakni, ha nem lehetne airbnb-zni egy városban; előbb választana másik úti célt. Ezekre az új típusú utazókra hivatkozva szoktak azzal is érvelni, hogy ha brutálisan visszavágják a turisták számára elérhető lakások számát, az megárthat a turizmusból élő összes többi szolgáltatónak is, komolyan károsítva a hazai GDP mintegy tizedét kitevő idegenforgalmat. 
Ugyanakkor az olyan léptékű turisztikai felívelést megélő célpontokban, mint amilyen Budapest is volt az elmúlt években, nem is feltétlenül éleződik ki a szállodás vs. apartmanos konfliktus: itt egészen tavalyig magas kihasználtsággal tudtak egymás mellett létezni a szállodák és a rövid távra kiadó lakások. Ennek ellenére a szállodaszövetség már többször bedobta az Airbnb-szigorítás igényét, de olyan messzire, mint a mostani alkalommal, még sosem jutott az ötlet, nyilván nem véletlenül: a drasztikus visszaesés közepette már nagyon nem mindegy, ki mekkora falatot kap a torta maradékából, ezért gőzerővel beindult a hotellobbi.
Turisták és kisbuszok a Clark Ádám téren háttérben a Hotel Clark BudapestFotó: Róka László / MTI
Jó ez, csak otthonra nem kéne
A helyi lakosság és az airbnb-zés viszonya még a fentieknél is sokkal terheltebb. A helyzet faramuci, mert ugyanazok az emberek, akik saját utazásaik során szeretik használni a rövid távú lakásbérlés lehetőségét, azt már egyáltalán nem szeretnék, ha az ő otthonuk környékén is elterjedne ez a modell. Az apartmanozás felfutásával városlakóként számos ponton szembekerülhetünk:
Ha lakásunk van a belvárosban, akkor könnyen abban a helyzetben találhatjuk magukat, hogy a házunkban több lakást airbnb-znek a tulajok. Ha a vendégek zajosak vagy más módon zavaróak, alig vannak eszközeink fellépni velük vagy a lakástulajdonossal szemben. Ha nem a mi házunkban, csak a környéken van sok olcsó Airbnb, az is nagyon zavaró lehet, mert az ilyen szállásokat gyakran veszik ki buliturista-csoportok.
Ha nincs lakásunk, de szeretnénk venni, akkor minden olyan jelenséget rossz szemmel nézünk, ami felfelé tolja az ingatlanok árát. A rövid távú kiadás professzionalizálódása márpedig pont ilyen, hiszen korlátozások nélkül, alacsony adóterhek mellett még legálisan is kimondottan jó megtérülést tudnak hozni a turistáknak kiadott lakások. Nem véletlenül áramlott a korábbi években rengeteg befektetői tőke az ingatlanpiacnak ebbe a szegmensébe, jócskán hozzájárulva a lakáspiaci árrobbanáshoz.
Ha simán csak lakást bérlünk, akkor az Airbnb révén a turisták közvetlen vetélytársainkká válnak lakhatás terén. Ha a rövid távú kiadás anyagilag jobban megéri, mint a hosszú távú, akkor lakások ezreit viszik át a tulajdonosok az apartmanpiacra, szűkítve ezzel a sima albérletkínálatot és felnyomva az árakat. Budapest belső kerületeiben becslések szerint több tízezer forintot is hozzátehetett a havi bérleti díjakhoz az Airbnb jelenléte.
Az ingatlanpiaci folyamatokat ugyan sokkal több minden befolyásolja, mint az Airbnb terjedése (például az, hogy nem épül elég új lakás), a rövid távú kiadás egy könnyen megragadható és alappal támadható pontot jelent ebben a komplex képletben. Ráadásul a Airbnb-problematika szorosan kapcsolódik a szintén sokakat irritáló túlturistásodáshoz, ezért gyakran kerül terítékre politikai szinten a szabályozása – bár ha külföldi példákat nézünk, akkor nem állami, inkább önkormányzati szintű próbálkozásokat látunk, és főleg olyan városokban, ahol a turizmus a budapestinél jóval nagyobb léptékű.
A legnagyobb turistamágnesek már rég beszigorítottak
A 120 napos korlátozás ötletét is más nagyvárosoktól vette át a Szállodaszövetség: Párizsban pontosan ennyiben maximálták a teljes lakásokra vonatkozó vendégéjszakák számát, de e tekintetben akadnak még ennél is szigorúbb önkormányzatok, Londonban 90 nap a felső határ, Amszterdamban az egész lakásokra külön engedély nélkül 30 nap vonatkozik. Barcelonában, ahol a világon talán a legsúlyosabb volt a rövid távú kiadás körüli konfliktus, változatos eszközökkel próbálják visszaszorítani évek óta az Airbnb-t.
Ugyanakkor e városok mindegyikében a budapesti sokszorosa a rövid távra kiadó lakások száma és turistaforgalom is.
Míg ide a tavalyi csúcson 4,6 millióan látogattak, Párizsba 35,4 millióan, Londonban 21,7 millióan. A francia fővárosban ehhez 29,5 ezer, az angolban 41,5 ezer turistalakás társul. 
Budapestet általában Bécshez szoktuk hasonlítgatni, az összevetés ebben az esetben is tanulságos: az osztrák főváros turistaszáma szintén a budapesti majdnem duplája (több mint évi 7,6 millió érkezést regisztráltak 2018-ban), ugyanakkor náluk a több turista nem jelent arányosan több airbnb-s lakást, sőt.
Míg a magyar fővárosban az Airdna adatai szerint több mint 10 ezer szállást hirdetnek rövid távú kiadásra, Bécsben ugyanez az adat csak 8,7 ezer.
Annak ellenére, hogy Bécsben a teljes idegenforgalmon belül látszólag nem igazán jelentős a rövid távú kiadás, a város 2018 vége óta regulázza a területet: a város nagy részén csak úgy legális a tevékenység, ha azt a lakást adjuk ki rövidebb időszakokra, amelyben egyébként is lakunk, illetve ha csak a szobát adunk ki a lakásunkban, nem teljes ingatlant (vagyis Barcelonához hasonlóan csak az Airbnb eredeti szellemisége szerint engedélyezett az üzlet). Év eleji hírek szerint Prágában is fontolgatja a szigorítást a városvezetés, így egyre kevésbé áll meg a Közép-Európán belüli versenyhátrányról szóló érv, amit a rövid távú lakáskiadók érdekképviseleti szervezetei szoktak felhozni a budapesti korlátozás ellen.
Ha tehát a jelenlegi budapesti turizmus jellege felől közelítjük a kérdést, nem tűnik ördögtől valónak (vagy a szállodalobbi szervilis kiszolgálásának) a rövid távú kiadás feltételeinek szigorítása. Az airbnb-s lakások turistákhoz viszonyított aránya ugyanis arról árulkodik, hogy Budapesten jóval többen vannak a kispénzű hátizsákos turisták, mint például Bécsben (és ott ennek ellenére beleálltak a korlátozásba). Hogy előnyös városimázs-e a jelenlegi budapesti, arról ér különböző dolgokat gondolni,
az mindenesetre tény, hogy az Airbnb-vel szorosan együtt mozgó hátizsákos és buliturizmus hordozza a helyi lakosság számára a legkevesebb pozitív hozadékot:
kevesebb pénz csapódik le belőle az idegenforgalmi szektorban és jobban megzavarja a városlakók mindennapi életét (lásd a bulinegyed kálváriáját).
Az időzítést viszont ettől függetlenül tarthatjuk furcsának: ellenzői szerint a szigorítás akkor rúg még egyet a turizmusba, amikor a járvány miatt eleve padlón van. Ez egyfelől igaz, másrészt lehet úgy is érvelni, hogy érdemes akkor változtatni a megszokott – ám nem feltétlenül optimális – gyakorlatokon, amikor a válság miatt amúgy is mozgás van az iparágban. 
Külföldi fiatalok egy csoportja a budai VárbanFotó: Jászai Csaba / MTI
Fogócska a hatóságokkal
A mintaként használható külföldi szabályozások napmaximáláson felül egy sor bürokratikus akadályt, magasabb adóterheket és szabályszegés esetén komoly büntetési tételeket is tartalmaznak, más kérdés, hogy mennyire lehet őket betartatni.
Az Airbnb ugyan néhol együttműködőnek bizonyul ezen a téren, Londonban például elvileg 90 nap után automatikusan leszedik a rendszerből az adott lakást, ám a trükközők már kitanulták, hogyan lehet megkerülni a rendszert. Az egyik jellemző módszer, hogy több ingatlant hirdetnek meg, mint amennyi tényleg kiadó, így vetésforgóban lehet cserélgetni a hirdetéseket, hogy papíron soha ne legyen egy ingatlan sem 90 nap felett. (Ehhez a modellhez egy bonyolult vevőátverő séma is tartozik, amiről itt olvashat bővebben.)
Párizs is folyamatosan harcban áll a fifikás lakáskiadókkal: ugyan elvileg minden Airbnb-hirdetésben fel kell tüntetni a regisztrációs számot, és ezzel lehet biztosítani, hogy senki ne lépje túl a 120 napos keretet, a gyakorlatban sok a szabályszegő. Tavaly a polgármester 12,5 millió eurós bírságot vetett ki az Airbnb-re, amiért nem érvényesítette elég hatékonyan a korlátozást, és az önkormányzat talált ezer olyan hirdetést, amelynek már nem lett volna szabad elérhetőnek lennie.
Barcelonában olyan szabály is van, ami az öt napnál rövidebb időtartamú foglalásokat tiltja, azonban a gyakorlatban simán lehet találni ilyeneket és egyéb szabályokat megkerülő szállásokat is platformon. Mivel nem lehet minden hirdető mellé ellenőrt állítani, Barcelona városvezetése két éve egy rendhagyó kampányban a vendégeket próbálta meg bevonni az ellenőrzésbe, illetve arra akarta rávenni a szállásadókat, hogy jelentsék a regisztrálatlan versenytársakat.
A legnagyobb szabályozási kudarc ez idáig Berlinhez kötődik: ott 2016-ban lényegében megtiltották a teljes lakások airbnb-zését, de a túl radikális lépést nem sikerült betartatni, a város végül másfél év után egy hátraarccal visszavonta a korlátozások java részét. Az enyhített változatban a berliniek bármennyi időre kiadhatják a lakást, amibe be vannak jelentve, és még egy másik lakást is 90 napos felső határral. Ez az enyhébb, de még így is elég szigorú korát Berlinben nem tűnik kudarcosnak, az Airdna aktuális adatai szerint kevesebb rövid távra kiadó szállás van ott, mint Budapesten, és ráadásul a hirdetéseknek csak 60 százaléka teljes lakás, szemben a budapesti 92 százalékkal.
Budapest kapni fog az alkalmon
A hazai törvénytervezetről egyelőre csak annyit tudunk, hogy helyhatósági hatáskörbe rendeli majd a rövid távú lakáskiadás szabályozását, hogy pontosan milyen jogköröket kapnak az önkormányzatok, az egyelőre nem tiszta. Karácsony Gergely főpolgármester (akinek a programjában is benne volt a szigorúbb Airbnb-szabályozás) mindenesetre üdvözölte a fejleményt csütörtöki Facebook-posztjában, szerinte bár a kormány a szállodatulajdonosok érdekeitől indul, ő főváros pedig a lakhatási gondokkal küzdő városlakókétól, ezúttal középen találkoztak.
Karácsony posztjából nagyjából kiderül az is, budapesti szándékok szintjén mit várhatunk a szabályozástól. Mint írta,
azt szeretnék, ha az önkormányzatok hozzáférnének a turisztikai céllal hasznosított lakások adataihoz;
ha egész lakások szállodaként való üzemeltetése csak korlátozott időre lenne lehetséges;
ha megszűnne a lakások turisztikai célú hasznosításának a kedvező adózása, és közben adókedvezményekkel támogatnák a lakások hosszú távú bérbeadását.
Kérdés viszont, hogy a fővárosi önkormányzatnak milyen jogkörei lesznek, lesznek-e egyáltalán közvetlenül, vagy csak koordináló szerep jut neki a folyamatban.
Megkérdeztük a rövid távú lakáskiadásban a leginkább érintett belvárosi kerületeket, milyen terveik vannak az Airbnb szabályozására. A VII. kerület válasza szerint először szeretnék tisztán látni, milyen jogköröket kapnak, konkrét irányokról, paraméterekről csak ősszel tudnak bővebb információt adni. A VI. kerület úgy nyilatkozott,
„az üzletág szabályozása elengedhetetlen, hogy enyhüljön a lakhatási válság, csökkenjen a túlzsúfoltság, és biztosítható legyen a kerületben élők nyugalma”.
Mint írták, Soproni Tamás polgármester már a hivatalba lépése után felvette a kapcsolatot az Airbnb képviselőivel, és azt kérte, hogy csak azokat a szállásadókat engedjék regisztrálni online felületükön, akik rendelkeznek már a lakóközösségük és az önkormányzat hozzájárulásával. De „az Airbnb képviselői elzárkóztak ez elől, azaz a nyomonkövetés, az iparág kifehérítése, az adófizetés követhetősége elől”. Soproniék a szabályozás kialakításában szeretnének együttműködni a fővárossal a többi a belvárosi kerülettel, „nem üzleti érdekeket, hanem a hosszú távú lakhatást, a nyugalmat, és a szektor kifehérítését szolgálva”.
A ferencvárosi önkormányzat sajtóosztálya a törvénytervezet megismerése előtt nem bocsátkozott részletekbe, de azt elmondták, hogy szerintük mindenképpen egységes rendszerre lenne szükség Budapesten, ezért egyeztetni fognak a fővárossal. Az V. kerület üdvözölendőnek tartja, hogy önkormányzati hatáskörbe helyezik a szabályozást, de a törvényszöveg megjelenése előtt nem akartak konkrétabb állásfoglalást adni. A VIII. kerület azt írta, azokon a helyeken (például az új társasházakban), ahol a rövid távú lakáskiadás versenyképes szolgáltatás, vizsgálja az önkormányzat, hogyan tudna ezekből a szolgáltatásokból olyan többletbevételeket generálni, melyeket aztán a helyiek valós igényeire fordíthatna. Másutt viszont úgy látják, hogy az airbnb-s lakások egész lakóközösségeket szüntettek meg, így ezeken a helyeken „hosszú távú szabályozásra van szükség”.
Airbnb szálláshelyek kulcsszéfjei egy ház kapuján Budapesten a Nagy Diófa utcábanFotó: Turbéky Eszter / MTI
Apartmanosok: És mi van az üres önkormányzati lakásokkal?
Megkérdeztük a Magyar Apartman Kiadók Egyesületének (MAKE) vezetőjét, Schumicky Balázst is, mire számítanak most, hogy a 120 napos terv ugyan lekerült az asztalról, de Budapest is elkötelezettnek tűnik a rövid távú kiadás korlátozásában. Schumicky azt mondta, vannak kerületek, ahol már most elég szigorúak a szabályok, az V. és VI. kerületben például alig lehet új lakásra engedélyt kapni, a VI. kerületben pedig egy úgynevezett 
parkolóhely-megváltási díjat is szed az önkormányzat a rövid távú lakások kiadóitól, ami több millió forintos összeg, így visszás lenne azok után betiltani a tevékenységet, hogy ezt megfizettették a tulajokkal. 
A MAKE értelemszerűen a konkrét törvényjavaslatot várja az értékeléssel, mert egyelőre nem egyértelmű, milyen jogköröknek kapnak az önkormányzatok: csak magasabb adóterheket vethetnek ki, vagy lesz korlátozási, esetleg teljes tiltási lehetőség. Karácsony álláspontjára reagálva azt mondta, ismeretei szerint nem valószínű, hogy a főváros önmagában tudja majd szabályozni a lakáskiadást, ez inkább kerületi hatáskör lesz.
A leginkább érintett kerületekkel Schumicky szerint állandó kapcsolatban vannak, most pedig a budapesti vezetéssel is szeretnének egyeztetni,
szívesen részt vennének a Budapest Restart programban úgy, hogy apartmanokban is lehessen kedvezményes szállást foglalni.
Úgy tudja, Erzsébetváros egy olyan munkacsoport felállítására készül az Airbnb-területen, mint ami a vendéglátósok és lakók konfliktusát kezelte a különböző nézőpontok becsatornázásával, reméli, hogy ez a konszenzusra törekvő megoldás elterjed majd a többi kerületben. A MAKE szerint jó ötlet lenne például az adóbevételekből egy olyan alap képzése, amelyet aztán az Airbnb-vel érintett társasházak használhatnának fel saját céljaikra.
Schumicky Balázs megemlítette azt is, hogy Budapesten a 10 ezer, rövid távra kiadó lakáson felül 4 ezer üres önkormányzati lakás van, továbbá még 20 ezer magánlakás, ami hivatalosan üres. Szerintük a városvezetőknek meg kellene fontolniuk, hogyan lehetne ezeknek a ténylegesen nem használt vagy feketén kiadott lakásoknak a becsatornázásával enyhíteni a lakhatási válságon, mielőtt szigorúan korlátoznák az Airbnb-modellt. 
(Borítókép: Turisták a budai Várban 2018. július 27-én. Fotó: Szigetváry Zsolt / MTI)"
Hungary,2020-07-09,Index.hu,https://index.hu/gazdasag/2020/07/09/karacsony_tamogatja_az_airbnb-tipusu_lakaskiadast_korlatozo_torvenyt/,Karácsony támogatja az Airbnb-típusú lakáskiadás korlátozását,"Nemrég bólintott rá a gazdaságvédelmi operatív törzs, és a hírek szerint hamarosan kormányzati szinten is elfogadásra kerül az a törvénymódosítás, amely 120 napban korlátozza a lakások rövidtávú (tehát Airbnb-rendszerű) kiadását. Az ilyen lakáskiadás főleg Budapest belső kerületeire jellemző, és most Karácsony Gergely főpolgármester is megszólalt a kérdésben, a főpolgármester elmondta, hogy támogatja a rövidtávú lakáskiadás korlátozását, bár nem azért, amiért véleménye szerint az állam teszi (a szállodák érdekvédelme miatt), hanem a budapesti lakhatási viszonyok javításának érdekében.
Karácsony úgy gondolja ugyanis, hogy a rövidtávú lakáskiadás hozzájárul a lakhatás drágulásához.
Bár teljesen máshonnan indulunk, mások az elveink, az értékeink és a szándékaink is, de van, hogy középen mégis találkozunk – ez történt most a főváros és a kormány viszonyában, legalábbis a rövidtávú lakáskiadás szabályozása, vagyis az AirBnB-törvény kapcsán. Az a fura és tanulságos dolog történt, hogy a szabályozás megalkotásának folyamatában a fővárossal is egyeztettek az állam képviselői. Az állami és a fővárosi turisztikai cég között is jó a kapcsolat, hiszen együtt kell dolgozniuk azon, hogy Budapesten újrainduljon a százezreknek megélhetést biztosító turizmus
– írta Facebook-bejegyzésében a főpolgármester.
Bár teljesen máshonnan indulunk, mások az elveink, az értékeink és a szándékaink is, de van, hogy középen mégis...Gepostet von Karácsony Gergely am Donnerstag, 9. Juli 2020
Karácsony szerint Budapest világrekorder volt az ingatlanárak növekedésében, elszabadultak az albérletárak is, már egy középosztálybeli család számára is megfizethetetlen az albérlet a belső kerületben, valamint súlyos problémája Budapestnek is a lakhatási szegénység (azaz, amikor a közös háztartásban élők jövedelmének jelentős részét elviszi a lakhatás költsége).
A budapesti lakbérek szélsőséges mértékű emelkedéséhez a lakások turisztikai célú hasznosítása is hozzájárult. A lakások szállodaként való hasznosításának az újraszabályozását tehát elvben támogatjuk. A mi álláspontunk az, hogy olyan átfogó szabályozásra van szükség, ami: Amszterdam, Berlin vagy London mintájára korlátozott időre teszi csak lehetővé egész lakások szállodaként való üzemeltetését; megszünteti a lakások turisztikai célú hasznosításának a kedvező adózását, viszont jelentős adókedvezményekkel támogatja a lakások hosszútávú, biztonságos bérbeadását
– írta Karácsony, aki szerint inkább a hosszútávú, lakáscélú lakáskiadás esetén kéne kedvezményes adót bevezetni. Karácsony jó iránynak tartja a szabályozást, és kész együttműködni a kerületekkel a további szabályozási munkákban."
Hungary,,Index.hu,https://index.hu/belfold/2020/07/09/kormanyinfo_julius_9_csutortok_gulyas_gergely_szentkiralyi_alexandra/a_keruletek_dolga_szabalyozni_az_airbnbt/,Title not found,Content not found
Hungary,2020-07-07,Index.hu,https://index.hu/gazdasag/2020/07/07/akar_mar_holnap_a_kormany_ele_kerulhet_az_airbnb-ket_korlatozo_szigoritas/,Már szerdán döntés születhet az Airbnb-rendszerű lakáskiadás szigorításáról,"Elfogadta a gazdaságvédelmi operatív törzs azt a javaslatot, ami jelentősen korlátozná a rövid távú lakáskiadást (ilyen például az Airbnb), írja a Portfolio. A kormány akár már holnap dönthet is a javaslat felől. A lap birtokába jutott információk szerint a korábban már emlegetett változat fog megvalósulni, miszerint 120 vendégéjszakában korlátozzák éves szinten a lakások rövid távú kiadását. Idén pedig október és december vége között 30 napos korlátot vezetnek be. 
A javaslatot a Magyar Szállodák és Éttermek Szövetségének kérésére a Magyar Turisztikai Ügynökség dolgozta ki, azzal az érveléssel, hogy az Airbnb-hez hasonló, rövid távon kiadott lakások a szállodaiparnak okoznak kárt. Az elmúlt években nagyon megszaporodtak a rövid távon (jellemzően turistáknak) kiadott lakások Budapesten, 2015 óta közel a duplájára nőtt az Airbnb-n hirdetett lakások száma, jelenleg több mint 9000 lakást hirdetnek így, jellemzően a belső kerületekben.
A Magyar Apartmankiadók Egyesülete (MAKE) és a Felelős Rövidtávú Lakáskiadók Szövetsége (FRLSZ) szerint a szigorítás tönkretenné a budapesti Airbnb-piacot, mivel 120 nap alatt nem lehet értékelhető hozamot elérni, az intézkedés pedig a fekete gazdaságot erősítené, tehát pont a piac becsületesen dolgozó szereplőit szorítaná ki a piacról. „A piac már úgyis elkezdte szabályozni magát, és a rövid távú lakáskiadók jelentős része átállt hosszú távú kiadásra, és nem is fog visszatérni, amíg nem lesz folyamatosan jelentős mennyiségű turista” – írják.  
Az időkorlátos konstrukció egyébként már több országban létezik, Londonban például 90 napban korlátozzák egy naptári évben az olyan lakások kiadását, amelyek nincsenek külön bejelentve a hivatalnál mint rövid távon kiadott ingatlanok. Az Airbnb automatikusan érvényesíti is ezt a szabályt, tehát 90 nap után letiltja a hirdetett ingatlant a rendszerről. 
Ezt azonban egy nem túl bonyolult trükkel kerülik meg
: több ingatlant hirdetnek meg, mint ahány tényleg kiadó.
Így egyfelől vetésforgóban lehet cserélgetni a hirdetéseket, hogy papíron soha ne legyen egy ingatlan se 90 nap fölött, valamint garantálni lehet, hogy mindig van elég bérlő, hiszen a plusz „virtuális” lakásoknak hála nagyobb eséllyel botlik valaki bele a hálózatot üzemeltető csaló hirdetéseibe."
Hungary,2020-07-06,Index.hu,https://index.hu/gazdasag/2020/07/06/tiborcz_istvan_interju_kozpenz_piaci_szereplo_miniszterelnok_veje/,"Tiborcz István: Nem szeretnék egy olyan cégben tulajdonos lenni, amely közpénzeket nyer","Két okból is rendhagyó interjút adott Tiborcz István, a miniszterelnök veje, a sokat emlegetett Elios-ügy egyik főszereplője a Portfoliónak. Egyrészt Tiborcz ritkán ad interjút, másrészt az interjúban sem érintettek minden közéleti szempontból fontos témát. Például az Eliosról vagy a politikai hátszeléről nem kérdezte Portfolio.hu, szerintük ""erről sok újat már nem lehet megírni"", ezért inkább meg se próbálták ezt az irányt. Arról kérdezték inkább, hogy mibe akar fektetni az Eliosszal nagypályássá vált vállalkozó.
Az interjú jelentős részében mégis arról van szó, hogy Tiborcz István önálló gazdasági szereplőnek látja magát, egy valódi piaci befektetőnek. A turai kastélyukban például lehet, hogy lesznek állami rendezvények is, de nem erre alapozzák a működést. 
...mindenképpen piaci szereplőként értelmezzük magunkat.
- árulta el Tiborcz. Az Appeninn nevű cégéből azért szállt ki a járvány közepén, mert nem akar már közpénzeket nyerő cégben tulajdonos lenni. Sőt, igazából a pénz se érdekelte itt annyira.  
...úgy ítéltem meg, hogy nem szeretnék egy olyan cégben tulajdonos lenni, amely közpénzeket nyer. De hangsúlyozom, nem a jó kiszállási időpontot kerestem, ezért az, hogy az árfolyam mit csinál, irreleváns kérdés a számomra. Ez a történet nem a pénztárcámról szól.
Tiborczot nem is egy jó üzlet tölti el elégedettséggel, az csak rövid távon okoz örömet. Igazából ő jó üzletember akar lenni, maradandó értéket akar teremteni, ""hatékony struktúrákat"" szeretne menedzselni, ebben hisz. Az üzleti szempontoknál is fontosabbak neki az urbanisztikai szempontok. 
Konkrétabban a várható felvásárlásait illetően Tiborcz igen sokféle ingatlanba fektetne:
a rozsdaövezetben vehet gyárakat vagy irodákat,
belvárosi lakásokat is néznek, óriási lehetőségeket lát például az V., a VI., a VII., a VIII. kerületben, 
És külföldön felvásárolna ingatlanokat, Horvátország, Románia, vagy akár Spanyolország, Olaszország a célpontja, őszre már meg is láthatjuk, hogy mire gondolt. 
Tiborcz nagyon bízik a turizmusban, és megvan a receptje is arra, hogy a mostani válság után hogyan lesznek még jobbak: 
élményt kell adnunk. Ez így persze elsőre lehet, hogy furcsán hangzik, de ha emögött tudatos koncepció is van, ha tényleg átgondoljuk, hogy milyen megoldásokkal lehet idecsábítani a minőségi turistákat, akkor ez nem csak egy szlogen lesz, hanem valós tartalom.
 A vállalkozó szerint a szállodabizniszben az a fontos,
hogy a vendég ne csupán megszállni tudjon, hanem jól érezni magát. A feladat tulajdonképpen, hogy „egyedi terméket” hozzunk létre, valamit, ami nincs máshol.
Tiborcz  ""erőset gondol"" például az Airbnb-ről is, hiszen ott ""bizony nem ritka az adóelkerülés, a szabályok be nem tartása, a nem megfelelő körülmények, ami egyszerre árt az államnak és a piacnak"". 
(Borítókép: Huszti István / Index)"
Hungary,2020-07-06,Index.hu,https://index.hu/gazdasag/2020/07/06/napokon_belul_johet_az_airbnb_budapesti_megregulazasa/,Napokon belül jöhet az Airbnb budapesti megregulázása,"Napokon belül szigorodhat az Airbnb hazai szabályozása, írja a Világgazdaság. A szállodások, pontosabban a Magyar Szállodák és Éttermek Szövetsége lobbizott azért a kormánynál, hogy a kevéssé szabályozott airbnb-s piac azonos feltételekkel és kötelezettségekkel működjön, mint a szállodás. 
A legerősebb változtatás az lehet, hogy
évi 120 napban korlátoznák
Budapesten az ilyen típusú lakáskiadást. 
A Fővárosi Önkormányzat is támogatja a rövid távú lakáskiadás korlátozását, ugyanis szerintük az ilyen lakáskiadás is felelős azért, hogy drágák a budapesti lakások, szűkül a lakáscélú ingatlanok piaca. Hasonló konstrukció több országban létezik, Londonban például 90 napban korlátozzák egy naptári évben az olyan lakások kiadását, amelyek nincsenek külön bejelentve a hivatalnál mint rövid távon kiadott ingatlanok.
Ezer kiadó airbnb-s lakás megjelenítése a VI. kerületből.Fotó: Airdna.co
Az airbnb-sek gyorsan megpróbáltak egy saját tervezetet is mutatni a kormánynak, és többek közt azzal érvelnek, hogy a szállodák és az Airbnb nem is egy piac, nem is egymás versenytársai. Schumicky Balázs, a Magyar Apartmankiadók Egyesületének  (MAKE) elnöke szerint ez a rövid távú lakáskiadás több ezer családot tart el, és erősíti a középosztályt. Egy ilyen korlátozás viszont tönkretenné őket, és a turisták sem szeretnének ilyen változtatást, és inkább Bécsbe vagy Prágába mennek majd. 
A szállodások pont az ellenkezőjét emelik ki, szerintük az Airbnb üzletág többségében már nem magánemberek kezében van. Emellett az elmúlt években a budapesti hotelkapacitással egyenlő volumenű kínálat épült már ki ebben a szegmensben.
A szállodák szerint a rövid távú lakáskiadás korlátozását már régebb óta próbálják elérni, de mostani korlátozások miatt kialakult válság felgyorsította az eseményeket. A lap megkereste Rogánékat, azaz a Magyar Turisztikai Ügynökséget az ügyben. De csak annyi választ kaptak, hogy „az egyeztetések megkezdődtek”. 
Ahogy korábban írtuk, az elmúlt években rendkívül megszaporodtak a rövid távon (jellemzően turistáknak) kiadott lakások Budapesten, 2015 óta közel a duplájára nőtt az Airbnb-n hirdetett lakások száma, jelenleg több mint 9000 lakást kínálnak így, jellemzően a belső kerületekben. A kormány a szigorítás feltételeinek kidolgozásával a Magyar Turisztikai Ügynökséget bízta meg. A csalásokról ebben a cikkünkben írtunk bővebben."
Hungary,2020-07-05,Index.hu,https://index.hu/gazdasag/2020/07/05/airbnb_rovidtavu_lakaskiadas_budapest_mtu_javaslat/,Budapest helyett Bécset és Prágát hozhatja helyzetbe az Airbnb korlátozása két szervezet szerint,"A rövidtávú lakáskiadás szabályozása és korlátozása miatt a Magyar Apartmankiadók Egyesülete (MAKE) és a Felelős Rövidtávú Lakáskiadók Szövetsége (FRLSZ) közös javaslatcsomagot nyújtott be a szigorítás kidolgozásával megbízott Magyar Turisztikai Ügynökséghez.
A két szervezet szerint valóban fontos a piac tisztítása, kifehérítése, ám úgy látják, a nemzetközi versenyben nem szűkíteni kellene a szálláshelykínálatot, hanem inkább színesíteni, hogy a potenciális vendégek több alternatíva közül tudjanak választani az adott desztinációban.
A szállodaiparnak és a rövid távon lakáskiadóknak nem egymással kéne versenyeznie, mert abból csak mindenki veszíteni fog. A városnak és a gazdaságnak most minden látogatóra szüksége van a jelentősen kevesebb utazó közül. Magyarország és a térség országai különösen sikeresen küzdötték le a járványt, így kedvelt célpont lehetnek. Örültség lenne ezt a vonzerőt tönkre tenni értelmetlen korlátozásokkal
– közölte Somló Iván, a FRLSZ elnöke.
A két szervezet úgy látja: nagyrészt két külön piacról (szállodák vs. rövidtávú lakáskiadók) van szó, tehát tévedés lenne azt gondolni, hogy ha valaki például az Airbnb felületén nem talál megfelelő szállást Budapesten, akkor a hotelek között kezd majd keresgélni. A MAKE és az FRLSZ éppen attól tart, hogy amennyiben rossz irányba megy el a piac szabályozása, abból Bécs és Prága, esetleg Krakkó fog ""nevető győztesként"" kijönni Budapest helyett.
A MAKE és az FRLSZ szerint a szigorítás tönkretenné a budapesti Airbnb-piacot, mivel 120 nap alatt nem lehet értékelhető hozamot elérni, az intézkedés pedig a fekete gazdaságot erősítené, tehát pont a piac becsületesen dolgozó szereplőit szorítaná ki a piacról. ""A piac már úgyis elkezdte szabályozni magát, és a rövid távú lakáskiadók jelentős része átállt hosszú távú kiadásra, és nem is fog visszatérni, amíg nem lesz folyamatosan jelentős mennyiségű turista"" – írják.
Airbnb-lakások kulcsszéfjei az egyik Wesselényi utcai társasház bejáratánFotó: Németh Sz. Péter / Index
A két szervezet szerint az Airbnb-típusú lakáskiadás ráadásul kifejezetten jó alternatíva a koronavírus-járvány miatt kialakult helyzetben, tapasztalatiak szerint a vendégek ugyanis mostanság kifejezetten a biztonságosabbnak vélt kisebb szállásokat, apartmanokat keresik, ahol jobban betarthatóak a szociális távolságok, nincsenek közös étkezők, és nem hordoz rizikófaktort a légkondicionálás.
Ahogy korábban írtuk, az elmúlt években rendkívül megszaporodtak a rövid távon (jellemzően turistáknak) kiadott lakások Budapesten, 2015 óta közel a duplájára nőtt az Airbnb-n hirdetett lakások száma, jelenleg több mint 9000 lakást hirdetnek így, jellemzően a belső kerületekben. A kormány a szigorítás feltételeinek kidolgozásával a Magyar Turisztikai Ügynökséget bízta meg. A csalásokról ebben a cikkünkben írtunk bővebben."
Hungary,2020-07-03,Index.hu,https://index.hu/gazdasag/2020/07/03/komoly_korlatozasok_johetnek_az_airbnb-tipusu_lakaskiadasban/,Komoly korlátozások jöhetnek az Airbnb típusú lakáskiadásban,"Szigorúbb szabályok jöhetnek a rövid távú lakásbérlésben (pl. Airbnb), a kormány a szigorítás feltételeinek kidolgozásával a Magyar Turisztikai Ügynökséget (MTÜ) bízta meg, írja a 24.hu. A lap kérdésére az MTÜ azt mondta, hogy a Magyar Szállodák és Éttermek Szövetségének kérésére a kormány tényleg felkérte az ügynökséget, hogy vizsgálja meg a lehetséges szabályozás módját, és az egyeztetések már meg is kezdődtek.
Flesch Tamás, a szállodaszövetség elnöke azt mondta a 24.hu-nak, hogy tudomása szerint nincs szó tiltásról, azonban szükség van a szabályozásra, ugyanis a szállodák versenyhátrányba kerültek a lakáskiadókkal szemben.
A magánlakások kiadása lehet egyfajta alternatíva, de arról szó sem volt, hogy ebből üzleti modell lesz. Budapesten 20 ezer szállodai ágy van, és most már körülbelül 10-12 ezer kiadó apartman. Mivel az utóbbiak gyakran nem egyszobásak, kijelenthető, hogy ma már jóformán ugyanannyi vendéget tudnak fogadni a magánszállások, mint a budapesti szállodák. Miközben a szabályozás sok esetben különbözik
– mondta a lapnak Flesch, aki szerint a legvalószínűbb az, hogy időkorlát lesz majd a rövid távú lakáskiadásra, azaz meg lesz szabva, hány napot lehet ilyen formában kiadni egy lakást. 
Airbnb lakások kulcsszéfjei az egyik Wesselényi utcai társasház bejáratánFotó: Németh Sz. Péter / Index
A tervek szerint 120 napban korlátoznák Budapesten az ilyen típusú lakáskiadást.
A Fővárosi Önkormányzat is támogatja a rövid távú lakáskiadás korlátozását, ugyanis szerintük az ilyen lakáskiadás is felelős azért, hogy szűkül a lakáscélú ingatlanok piaca.
Ez a konstrukció más több országban létezik, Londonban például 90 napban korlátozzák egy naptári évben az olyan lakások kiadását, amelyek nincsenek külön bejelentve a hivatalnál mint rövid távon kiadott ingatlanok. Az Airbnb automatikusan érvényesíti is ezt a szabályt, tehát 90 nap után letiltja a hirdetett ingatlant a rendszerről. Ezt azonban egy nem túl bonyolult trükkel kerülik meg: több ingatlant hirdetnek meg, mint ahány tényleg kiadó, így egyfelől vetésforgóban lehet cserélgetni a hirdetéseket, hogy papíron soha ne legyen egy ingatlan se 90 nap fölött, valamint garantálni lehet, hogy mindig van elég bérlő, hiszen a plusz „virtuális” lakásoknak hála nagyobb eséllyel botlik valaki bele a hálózatot üzemeltető csaló hirdetéseibe.
Az elmúlt években nagyon megszaporodtak a rövid távon (jellemzően turistáknak) kiadott lakások Budapesten, 2015 óta közel a duplájára nőtt az Airbnb-n hirdetett lakások száma, jelenleg több mint 9000 lakást hirdetnek így, jellemzően a belső kerületekben.
Ribarics Ádám a kétszáz budapesti Airbnb-lakás kiadásával, üzemeltetésével foglalkozó Budapest Residence vezetője azt nyilatkozta a 24.hu-nak, hogy a fiatalok közül sokan nem az anyagiak, hanem a „feeling” miatt választják az ilyen szállásokat, és ők akkor sem mennek szállodába majd, ha ellehetetlenítik a rövid távú bérlést. Ribarics szerint a 120 napos korlát tönkretenné a budapesti Airbnb-piacot, ugyanis ennyi idő alatt nem lehet kitermelni a szükséges profitot."
Hungary,2020-06-30,Index.hu,https://index.hu/gazdasag/2020/06/30/legikozlekedes_jarvany_hatasai/,"Hogy fog megváltozni a repülés? Ahogy akarjuk, azaz sehogy","Az egész világot nagyon megijesztette a mostani járvány, messze nem is csak ott, ahol tényleg tömegével hullottak is az emberek. A híreken túl már csak azért is, mert az elmúlt évtizedekben szinte elképzelhetetlen korlátozásokat, szabályozási változásokat mindenki a saját bőrén érezhette. Ezek egy sereg iparágat is igen komolyan érintettek, talán a legsúlyosabban a légi közlekedést, ahol személyforgalom jó időre gyakorlatilag teljesen lenullázódott.
Ennek kapcsán a globális, „többé semmi nem lesz már ugyanolyan” érzete hamar elérte légi közlekedést is, és azóta is folyamatosan érkeznek az iparág tartós és drasztikus visszaesését állító előrejelzések, elsősorban környezetvédelmi oldalról. A légi közlekedés ugyanis különösen szennyező utazási forma, a visszaszorulása pedig a környezet szempontjából még üdvös is lehet. Feltéve, hogy mondjuk repülő helyett nem kocsival megyünk Olaszországba.
Ezen jóslatokat viszont jóindulatúan úgy lehet értelmezni, hogy ez most csak egy alkalom az iparág más pályára állítására. Ha végigvesszük ugyanis a főbb tényezőket, akkor önmagában a mostani járványtól vagy a jövőbeli járványok veszélyétől nem látszik, hogy mi változna érdemben a légi közlekedésben. Azaz itt sem ússzuk meg, hogy mi döntsünk.
Pontosan ugyanúgy akarunk majd repülni
Bármilyen becslés a közeljövőre elég véleményes, mivel nagyjából csak laza ötleteink vannak arra, hogy hogyan fog alakulni a járvány év végéig. Azt cserébe tudjuk, hogy az utasok most nagyon tartanak a repüléstől, csakhogy ez a korábbi járványok, hasonló sokkok alapján nem fog sokáig tartani.
Ha volt pénzünk és lehetett repülni, akkor amint elmúlt az első ijedtség, rögtön rohantunk eddig a repülőtérre. Az eddigi válságok, a repülős terrortámadások vagy járványok
nem tudták hosszú távon megakasztani sem a nemzetközi turizmus, sem a repülés iránti lelkesedést.
Egyébként ezt gondolja éppenséggel a IATA is, a légicégeket összefogó óriási szövetség szerint nem változtak érdemben az utasok hosszú távú ösztönzői. A rövidebb távú hatásokról legutóbb itt írtunk.
A világ potenciális turistáinak elkölthető pénze pedig 1-1,5 éven belül valószínűleg több lesz, az egészségügyi kockázat közben kevesebb. Persze igazából szinte mindegy is, hogy mekkora a valós egészségügyi kockázat: az emberek döntő része egyszerűen el fogja veszteni az érdeklődését a probléma iránt, ha túl sokáig nincs megoldva, viszont ők sincsenek érdemben korlátozva miatta.
A keresleten belül egy kisebb változással lehet talán számolni, amivel korábban nem lehetett. Az üzleti utazók ugyanis rájöhettek arra, hogy nem kell minden tárgyalásért elrepülniük, lényegesen elfogadottabbak lettek a videokonferenciák. És ami legalább annyira lényeges, hogy az érintettek jó része már eddig utált sokat repülni, valószínűleg sokan szívesen lemondanak róla. Ez praktikusan viszont valószínűleg olyasmit fog jelenteni, hogy adott járatot majd egy olcsóbb légitársaság fog indítani.
Vagy ha igaza lesz az Airbnb főnökének, és nagyobb városok helyett az emberek többet fognak kisebb városokba repülni, azzal se lesz a környezetünk sokkal előrébb. De az iparág se változhat nagyot, például a Wizz Air vezetője szerint nem valószínű, hogy az emberek tartósan hanyagolják a rövidebb távú repülést.
Szóval némi rövid távú keresletcsökkenés nem fogja megváltoztatni az iparágat, ilyenekből tízévente eddig is volt egy komolyabb, készülni is lehetett rá. Még attól se várhatunk nagy változást, ha mostantól ötévente lesz hasonló járványveszély, ugyanis a fél emberiség előrejelző-kockázatkezelő rendszereken dolgozik. Arra számíthatunk, hogy kevésbé fog váratlanul érni minket a következő járvány. A kormányok pedig valószínűleg szerte a világon szent fogadalmat tettek, hogy hasonló leállást soha többé nem akarnak.
Utas egy amerikai repülőtéren 2020. márciusbanFotó: Spencer Platt / Getty Images Hungary
Pusztán a technológia se fogja megoldani
A járványnak volt egy olyan szerencsés vonása, hogy a légi közlekedés egyébként is minden az irányba tartott, hogy minél kevesebb emberrel szolgálják ki az utasokat a reptéren és a repülőn is. Ha ez felgyorsul, és a legtöbbeknek végül nem is kell emberrel beszélnie az út végéig, az önmagában még kényelmesebbé is teheti a repülést az átlagos utasnak.
A repülőgépeknél is folyamatos az elmozdulás a hatékonyság irányába, könnyen lehet, hogy 20 év múlva az utasoknak egyáltalán nem lesz ablakuk, csak kijelzőjük, miközben a gép szárnyában fognak ülni, a repülők pedig még lassabban de még üzemanyag-takarékosabban fognak közlekedni. Csakhogy a technológiai hatékonyság-növelés belátható időn belül biztosan nem lesz olyan ütemű, hogy jelentősen csökkentse a kereslet növekedéséből fakadó környezetvédelmi gondokat.
Maradna a szabályozás
Szóval lényegében ott vagyunk, ahol a járvány előtt: ha az EU és az államok szeretnék fokozatosan úgy alakítani játékszabályokat, hogy lényegesen kisebb nettó környezetterhelést jelentsen a légi közlekedés, akkor megtehetik. Csak ennek a szép szavakon túl igazából az égvilágon
semmi jele nem látszik.
Egyrészt az adók kivetése nemzeti hatáskör, kötelező érvényű uniós szabályhoz minden országnak egyet kéne értenie hozzá. De a déli országok vagy épp a mostani magyar kormány is jóval előrébb helyezi a légi turizmust a környezetvédelmi szempontoknál. A turizmus ugyanis szerte a világon rengeteg képzetlen embernek biztosít munkát, még úgy is, hogy a turizmusból elérhető haszon elsöprő része meglehetősen kevés ingatlan- és szállodatulajdonosnál csapódik le.
Nálunk legutóbb februárban bármi hozzászólás nélkül kihajította az Országgyűlés fideszes többségű gazdasági bizottsága a repjegyek kétezer forintról induló környezetvédelmi adójának LMP-s felvetését.
Leszálló repülőgép HollandiábanFotó: Armando Franca / MTI / AP
Persze másokat se kell félteni. Például miután német vezérlettel óriási zöld fordulatot ígért az EU, a német kormány úgy adott 9 milliárd eurós támogatást a Lufthansának (a bér- és egyéb támogatásaikon felül), hogy határozottan semmilyen környezetvédelmi célt nem támasztottak cserébe.
Ahogy az is érdekes kísérletnek tűnik, ha valahol piacvédelemre is próbálják használni a környezetvédelmet. Ausztria például nem csak adókat vezetett be, de 40 eurós minimumárat is az országban eladott repjegyekre. Ez ott a Lufthansa alá tartozó, szintén nehéz helyzetben lévő és eleve magas költségekkel működő Austrian Airlines versenyhelyzetét erősítheti. 
Egyelőre túlzásnak tűnik tehát, hogy „semmi nem lesz már ugyanolyan” az európai légi közlekedésben, belátható ideig még a fordítottja a valószínűbb.
(Borítókép: Repülőgépek parkolnak egy ausztrál repülőtéren 2020. április 22-én. Fotó: Cameron Spencer / Getty Images)
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés
Klímaváltozás, környezettudatosság, fenntartható jövő. Ezek nem csak trendi hívószavak, hanem a közös valóság, amiben mindannyian élünk. A Zöld Indexen mi is kiemelt figyelemmel foglalkozunk ezekkel a témákkal. Ha te is fontosnak tartod, hogy azoknak is élhető bolygójuk legyen, akik ma születnek, csatlakozz hozzánk a Zöld Indexen.
Csatlakozom a Facebookon
Tovább a zöld cikkekre"
Hungary,2020-06-28,Index.hu,https://index.hu/gazdasag/2020/06/28/az_airbnb_turizmus/,Az Airbnb vezére szerint vége a szelfikért való sorakozásnak,"Soha nem lesz már olyan az utazás, mint a koronavírus előtt, jósolta Brian Chesky az Axiosnak adott interjújában. Chesky az Airbnb egyik alapítója és mostani főnöke is.
A cég adatai alapján a mostani járvány jobban megváltoztatta az emberek utazási szokásait, mint a 2008-as válság. Szerinte az emberek most nem szállnak repülőre, nem mennek külföldre, nem mennek igazán nagyvárosokba, nincsenek üzleti utak. Ehelyett
autóba ülnek. Olyan településekre látogatnak el, amik 200 mérföldre (321 km-re) vagy közelebb vannak. Ezek általában nagyon kis közösségek. Magánlakásokban szállnak meg, és tovább maradnak. 
Chesky szerint az emberek ettől még egyszer újra repülőre fognak ülni, csak nem oda akarnak majd repülni, ahova eddig. Azaz leginkább abban gondolja a nagy változást, hogy a korábbi legnépszerűbb nagyvárosi turistacélpontok lesznek kevésbé vonzóak az embereknek. Ehelyett szerinte kiegyenlítettebb lesz a turisták eloszlása, kisebb közösségekbe, akár nemzeti parkokba utaznak majd inkább a fogyasztók. 
Brian CheskyFotó: Kimberly White / Getty Images Hungary
Elmondása szerint eddig a „tömegturizmus” mindössze „50 vagy száz” nagyvárosra korlátozódott. „Mindenki Rómába, Párizsba, Londonba ment, a szállodai negyedben szállt meg, és felszállt az emeletes buszra. Sorokba állva várakoztak, hogy szelfizhessenek egyet egy nevezetesség előtt.”
Szóval szerinte ez a nemzeti parkok nagyobb látogatottságát is hozhatja, mivel a legtöbb ember 200 mérföldes közelében akad nemzeti park, ezek ráadásul elég olcsó nyaralások, és nem kell hozzájuk repülni. Chesky szerint az üzleti utak is vissza fognak esni, hiszen sokan felismerik majd, hogy nem kell feltétlenül személyesen is odarepülniük egy megbeszélésre. Például ezt az interjút Zoomon oldották meg."
Hungary,2020-06-24,Index.hu,https://index.hu/belfold/2020/06/24/kipateroltak_a_budai_varbol_az_arbnb-s_berloket/,Turistáknak adták ki az olcsó albérleteket a budai Várban,"Rendszeresen ellenőrizik a budavári önkormányzat emberei, hogy a Várban kiadott lakásokat „rendeltetésszerűen” használják-e a bérlők. A Hvg.hu birtokába került jegyzőkönyv másolata szerint ezúttal két lakás bérlője bukott le. Egy Donáti utcai ingatlanban ugyanis a bérlő helyett két turistát találtak, akik elmondták, hogy érkezéskor egy nő fogadta őket, készpénzben kérte tőlük a szállásért a pénzt, távozáskor pedig a postaládába kellett volna bedobniuk a kulcsot.
A kerület ingatlankezelő szervének emberei a helyszínről felhívták az Airbnb-üzletet menedzselő személyt, de hiába kérték, hogy jöjjön a lakásba, és tisztázza a helyzetet. A dokumentum szerint „arrogánsan” távozásra szólította fel a hivatal embereit, mondván, a lakásban az tartózkodik, akinek megengedi. A turisták azonban így már nem akartak az illegálisan kiadott lakásban maradni, ráadásul a pénzüket is szerették volna visszakapni, de a nő kijelentette, hogy más dolga van, „nincs ideje szaladgálni”.
Az önkormányzat a lap kérdésére azt válaszolta, hogy a 80 négyzetméteres lakás  bérleti díja havonta 20 560 forint volt. Ehhez jött hozzá az állandó 9780 forintos víz- és az 1778 forintos szemétszállítási díj, így
havonta összesen 32 118 forintot fizettek az önkormányzatnak,
ennél pedig valószínűleg jóval magasabb áron adták ki.
Fotó: Kondász Luca / Index
Alig pár nap különbséggel egy másik bérlakásnál is ugyanilyen ellenőrzést tartottak, amit szintén illegálisan adtak ki turistáknak az Airbnb-n keresztül. Ez a 43 négyzetméteres ingatlan is az egyik legfrekventáltabb részen, az Országház utcában található, alig 200 méterre a Halászbástyától és a Mátyás-templomtól.
Az önkormányzat emberei itt is két turistát találtak, akik elmondták, hogy csak 13 óra után foglalhatták el az ingatlant, mert aznap még takarították az előző turnus után. Ennek az ingatlannak is a piaci alapú díjaknál jóval alacsonyabb, havi 27 851 forint volt a bérleti díja (a 2079 forintos szemétszállítási díjat hozzáadva összesen 29 930 forint). 
  Kiderült, hogy mindkét lakás bérleti jogát cserével szerezték, vagyis az eredeti jogosulttól egy másik ingatlan becserélésével vették át az ingatlanokat. Az önkormányzat mindkét lakás esetében azonnal felmondta a bérleti szerződést.
Az önkormányzati bérlakások arra valók, hogy a kerületi családok lakjanak bennük, ha valaki albérletbe adja, akkor nyilvánvalóan van hol laknia, így nem szorul az önkormányzat segítségére
– mondta a lapnak Váradiné Naszályi Márta polgármester. Hozzátette: akit ilyen visszaélésen kapnak, azzal szerződést fognak bontani."
Hungary,2020-06-02,Index.hu,https://index.hu/techtud/2020/06/02/koronavirus_kijarasi_korlatozas_urbanizmus_budapest_lakopark_iroda_home_office_varos_atalakulas/,"A vírus átalakítja a városokat, Budapest jó lehetőségekkel is rosszul járhat","A vírus jó esélyt teremt arra, hogy a világ nagyvárosai élhetőbb, szolidárisabb lakóhelyek legyenek, de Budapestnél van egy speciális magyar sajátosság, ami miatt ebből lehet hogy nem lesz semmi.
A járvány miatt a nagyvárosok sok kisváros hálózatává alakulhatnak, például a mellékutcákból lehetnek az új plázák.
Új irányok jöhetnek az ingatlanfejlesztésben, miközben Budapest átalakulását megölheti a politika.
A szakemberek kétségbeesetten keresik, hogy mentsék meg a tömegközlekedést.
Hihetetlenül rövid idő kellett, hogy a járvány miatt bevezetett kijárási korlátozás és a kötelező távolságtartás alapjaiban változtassa meg a városaink működését. Kitisztult a levegő, elnéptelenedtek a plázák, üresen jártak a villamosok, de nem is soroljuk, mert mindenki tudja, miről van szó. Kérdés ugyanakkor, hogy mennyire tartósak ezek a változások.
Örökre átalakul a lakóhelyünk, és egy falanszterben kell leélnünk az életünket, vagy idővel újra a megszokott városunkban élhetünk?
Bár az összes szcenárióra írhatnánk egy-egy scifit, inkább megkérdeztünk egy sor szakembert, hogy megtudjuk, hogyan látják a városok, azon belül is Budapest jövőjét a témában jártas urbanisták.
Mivel jelenleg még az sem biztos, hogy a vírus hónapokig, vagy évtizedekig marad velünk, a WHO előrejelzését vettük alapul, amely szerint az elkövetkező egy-két évben nem valószínű, hogy teljesen eltűnik a járvány, és így valamilyen szinten velünk maradnak a lezárások és távolságtartási szabályok is.
Megváltozik, de megszokjuk
„Ha a vírus egy-két évig velünk marad, akkor végbe mennek olyan változások a gazdaság szerkezetében, amelyeknek urbanisztikai hatása lesz” – mondta vitaindításnak Bardóczi Sándor, Budapest főtájépítésze. „Ha tartós lesz a járvány, nem csak két hónapos egzotikus utazás, akkor az a városok minőségét változtatja meg” – vélte Szemerey Samu, a Lechner Tudásközpont településügyi szakértője.
Kevésbé látta ugyanakkor forradalminak a helyzetet Budapest főépítésze. „Ha a kór belátható időn belül legyőzhető, akkor túl nagy strukturális változások nem lesznek. A városrendező erők nagyok, és egy nagyvárosnak hatalmas a tehetetlensége, alapvető változások hosszabb időtávon következnek csak be” – hűtötte le a kedélyeket Erő Zoltán.
A járvány örökre megváltoztatja a városainkat?
Hogy alakul át a lakásunk ebben az új világban?
Tönkreteszi a home office az irodapiacot?
Mivel közlekedünk majd, ha félünk buszra szállni?
Miért áll vesztésre Budapest, ha jók az adottságai?
Vannak, akiknek már nincsenek kérdéseik, És vannak, akik az Indexet olvassák.
Támogass te is!
Ha az égboltot nem is lepik el hamarosan az elektromos hajtású repülő autók, abban egyik megkérdezett sem kételkedett, hogy egy-két éves távlatban már jól látható jeleket hagy a környezetünkön a járvány és a korlátozások.
Arcmaszkot viselő gyalogosok az Örs Vezér téren a fővárosi kijárási korlátozó intézkedések feloldását követő első napon, 2020. május 18-ánFotó: Aradi László
Mielőtt belevágnánk a konkrétumokba, gyorsan meg kell nyugtatnunk az olvasót. Bármi is történik hamarosan, nem fogja idegenül érezni magát új helyzetében.
Az embereknek elég jó az alkalmazkodó képességük. Kutatások szerint hat hét kell, hogy megszokjunk akár extrém helyzeteket is
– mondta Dúll Andrea környezetpszichológus. „Remélhetőleg nagyobb sérülések nélkül, gyorsan fogunk átállni az új rendszerre. Bár az emberek megküzdési képességei nem egyformák, de erős igényünk van, hogy mielőbb új egyensúlyi helyzeteket alakítsunk ki” – nyugtatott meg minden, a jövőtől berzenkedő olvasót a környezetpszichológus.
A változások pozitív oldalát hangsúlyozta Tosics Iván, a Városkutatás Kft. vezetője:
A városaink az utóbbi tíz-húsz évben élhetetlenné váltak, többek közt a rengeteg autó, és az autós közlekedés miatt. A parkoló autók és a forgalom elvették a teret a lakóktól. A járvány okozta helyzet esély arra, hogy az új igényeknek megfelelően alakítsuk át a városainkat.
A lehetséges változásokat a személyes környezetünktől indulva, táguló körben vesszük végig. Vizsgálódásunk a városokra koncentrál, mivel a falusias, kevésbé sűrűn lakott területeket érthető módon kevésbé érintik a változások.
Szűkek lettek a lakásaink 
„Haza azért megyünk, hogy feltöltődjünk. Az új helyzetet még azok is a privát szféra sérüléseként élhetik meg, akik amúgy jól elvannak egyedül” – vázolta Dúll Andrea, hogy milyen kihívásokkal jár, hogy otthonunk hirtelen munkahely, iskola, a kikapcsolódás, az együttlét és az elvonulás terepe lett egyszerre.
Míg a 19. századi bérházakban mosókonyhák, nagy udvarok, széles gangok épültek, a mai lakóparkok ezeket a tereket kispórolták. Leszűkültek a folyosók, eltűntek a közösségi terek.
– mutatta be Szemerey Samu, hogy miért érezzük hirtelen szűknek a megszokott tereinket. „Azzal, hogy egy sor, eddig nem otthon végzett tevékenység a lakásainkba kerül, az eddigi fejlesztési irányok elégtelennek tűnnek.”
Ha valaki most a karanténra gondolva kezd lakóházat tervezni, kialakít olyan tereket is, amelyekben a szülők és a gyerekek együtt lehetnek, ahol a felnőttek elvonulhatnak, ahol van tér közös idő eltöltésére és pihenésre is
– folytatta a településügyi szakértő. „Az új megközelítések szerint az átmeneti terek mérete nő, a háló csökken. Ugyanakkor erősödik a rugalmas terek szerepe, ahol például nappal dolgozhatunk, este pedig hálószobaként működhetnek.”
Szemerey szerint ezek a változások az ingatlanfejlesztések jellegéből adódóan lassabban következnek be. Látványosabb lesz, ahogy a meglévő, kihasználatlan tereinket hasznosítjuk. Sok helyen alakíthatnak ki például tetőteraszokat, vagy lakhatják be az eddig raktárnak használt erkélyeket.
A koronavírus-járvány miatt önkéntes karanténban pár pihen budapesti otthonuk ablakában 2020. április 6-ánFotó: Balogh Zoltán
Az irodapiac még reménykedhet
A home office elterjedése miatt változik a város irodanegyedeinek, a belvárosnak a működése, ebben egyetértettek a megszólaltatott szakemberek. Véleménykülönbség csak abban volt, hogy mennyire lesznek drasztikusak ezek a változások.
„Csökkenni fog az irodaházak kihasználtsága, van olyan cég, amelyik csak tárgyalásokra és egyes irodai funkciókra használja a bérelt irodáit.” – látott nagyobb átalakulást Szemerey Samu.
Kevésbé látványos visszaesésre számít Tosics Iván. Szerinte a többség újra visszatér az irodákba, hiszen nem mindenkinek megoldható az otthoni munka. Mivel a távolságtartás miatt nagyobb teret kell biztosítani az irodistáknak, nem számít arra, hogy drasztikusan csökkenni fog a használt irodafelület.
Erő Zoltán is inkább a turizmus visszaszorulása miatt kiürülő terek problémájára hívta fel a figyelmet. A két megközelítésben közös, hogy a jövőben üres irodák, üres szállodák, üres éttermek jelenhetnek meg nagyobb számban, amelyek a város belső részeinek átalakulásához vezethetnek.
Ahogy a technológiai váltás egy csomó ipari területet szabadon hagyott, amelyekkel még ma sem tudunk mit kezdeni, ugyanígy történhet ezekkel a közeljövőben felszabaduló terekkel is
– mondta elégikusan Erő Zoltán. Szemerey Samu egy New York-i kezdeményezést említett megoldásként, ahol olcsó bérlakásokat alakítanának ki az elhagyott irodaházakban.
A mellékutca az új belváros
„Húsz éve lakom Zuglóban, de csak az utóbbi hetekben alakult ki személyes térképem a környezetemről. Eddig reggel autóba ültem és bementem dolgozni, este hazajöttem. A karantén alatt viszont sokat sétáltunk a lakásunk környékén. Megismertem és megszerettem a lakóhelyem” – írta le személyes példával a közterek funkciójának átalakulását a környezetpszichológus.
Majd megadta a folyamat lelki magyarázatát:
Az emberi psziché gyakran átkalibrálja a rossz dolgokat jóra. El tudjuk fogadni és megszerethetjük a lakóhelyünk átalakulását.
„Ahogy több időt töltünk otthon, úgy nő az igény, hogy szűkebb lakókörnyezetünkben találjuk meg a mindennapi elfoglaltságunkat: közel legyen az oktatás, a kultúra, a munka, az egészségügyi ellátás” – látja a folyamatot Bardóczi főtájépítész.
Kutyasétáltatók és levegőző emberek a járvány idején Zuglóban, a Rákos patak partján 2020. április 22-énFotó: Aradi László
„Változik a köztérhasználat módja. A mentális egészségmegőrzés része lesz az is, hogy a városban mászkálj. A mellékutcák már nemcsak a közlekedés terei lesznek, mert nő az ott megjelenő szolgáltatások szerepe. Sok olyan mikrotér jöhet létre, amely funkciókért eddig a város egy másik részébe utaztunk” – hozott újabb példát az urbanista arra, hogy nagyvárosainkban is megjelennek az eddig a kisebb településekre jellemző minták. Több kis vállalkozás, bolt, szolgáltató nyithat meg az eddig üres utcákban. „Az olyan utcákon, ahol nagyobb a gyalogos és a kerékpáros forgalom, jobban megtelepednek a boltok” – foglalta össze Szemerey.
A home office elterjedése decentralizáltabb városszerkezet kialakulásához vezethet. A belvárosközpontúság helyett városi alközpontok erősödhetnek meg.
– vélte Bardóczi Sándor.
Falusias reflexeket vélt felfedezni a jövő városában Dúll Andrea környezetpszichológus is. „Feltehetően erősödni fog a szomszédokkal való kapcsolatunk, hiszen a kollégámhoz nem szólhatok, de a szomszéd ott van” – mutatott rá arra, hogy a közeljövőben új lokalitások alakulhatnak ki.
A nagyváros a jövőben kisvárosok hálózatává alakulhat át, foglalta össze a Lechner tudásközpont kutatója.
De a jövő nem feltétlenül idilli kisvárosok aranykorát hozza el. „A folyamatot visszaveti, hogy a gazdasági beszakadás miatt üzletek zárnak majd be. A zárt boltok nem csak azáltal hatnak a környezetükre, hogy eltűnnek a vásárlók. Az üres boltokkal hanyatlik a biztonságérzet, és ezzel megindulhat a leszakadási folyamat is.”
Ez a hatás nyilván a város turisták körében népszerű részein lesz a legerősebb.
Míg tehát a centrumtól távoli területek magukra találhatnak, megindulhat az eddig menő részek leszakadása.
Tosics Iván, a Városkutatás Kft. vezetője ugyanakkor látja ez utóbbi folyamat pozitívumait is. „Az utazási korlátozásokkal csökken, vagy akár meg is szűnhet a buliturizmus. Ez esélyt teremt arra, hogy Budapest fenntarthatóbb város legyen. A buliturizmus ugyanis nem tett jót a városnak” – vélte a várostervezéssel foglalkozó szakember.
Tömegközlekedés tömeg nélkül
A városi közlekedés átalakulása a téma legkritikusabb pontja, mert nem csak hatalmas rendszerről van szó, de itt ráadásul szinte egyik napról a másikra történtek a változások. „Egymással kontrasztban működő hatások alakítják a közlekedést” – mondta Szemerey. Bardóczi szerint „a közösségi közlekedés leértékelődik, mert az emberek félnek felszállni a tömött járművekre. Ennek három kimenetele lehet. Többen maradnak otthon. Többen kezdenek autózni. Nő a gyalogosok, kerékpárosok száma.”
A szakértők úgy látták, hogy katasztrófa lenne, ha tömegek ülnének be az autókba, ezért a nagyvárosok jó részében már most meghozták az első megelőző lépéseket. „Brüsszel belvárosában 20 kilométeres maximális sebességet vezettek be. Milánó 70-80 km utcát tett sétálóutcává” – mutatta meg a progresszívnek tartott irányt Tosics Iván. Hasonló intézkedésekről számolt be Bardóczi Sándor: a világ nagyvárosaiban bővítették a gyalogosfelületeket, kerékpársávokat hoztak létre, csökkentett forgalmú zónákat jelöltek ki.
Bringások a járvány miatt lecsökkent forgalmú budapesti Nagykorút újonnan kialakított ideiglenes kerékpáros sávjában 2020. április 28-ánFotó: Huszti István
„A taktikai urbanizmus népszerű Budapest vezetésénél is – mondta Erő Zoltán. – Az új kerékpársávok kijelölésével kitapasztalható, hogy hosszabb távon mennyire csökkenthető így a forgalom.”
Tosics Iván szerint a közlekedés problémáját bonyolítja, hogy a közösségi rendszerek szerepe csökkenni fog.
Az emberek félhetnek attól, hogy kik használták előttük a közösségi biciklit vagy autót. Ezért sok próbálkozás van arra, hogy vonzóvá tegyék a tömegközlekedést. A zsúfoltságot kell csökkenteni, például a jármű felosztásával, de van olyan ötlet is, hogy előre helyet foglalhatunk majd a metrón.
A megoldáshoz figyelembe kell majd venni azt is, hogy a távolságtartási szabályok hatására az emberekben átalakult a tömeg fogalma. “A zsúfoltság érzése nem a számosságtól függ - vázolta a környezetpszichológus. - Akkor élünk meg zsúfoltnak egy teret, ha úgy érezzük, hogy nem tudjuk a magánszféránkat megfelelően szabályozni. A járvány hatására a magánszféránk definiálódott át. Most egy olyan buszt is zsúfoltnak érezhetünk, amit a járvány előtt még szinte üresnek láttunk” - magyarázta Dúll Andrea, hogy milyen humán vonatkozásokat kell figyelembe venni a tömegközlekedés újraindításánál.
Az erdő az új park
Biztos sokaknak megvan az a mém, amelynek első képén egy család nyomkodja a telefonjait a kanapén ülve, azon felirat alatt, hogy emberek normális viszonyok közt. Második képén pedig egy zsúfolt park látható ""emberek karantén idején"" szöveggel. „Ez a reaktancia. Ez akkor ébredhet, ha az emberek viselkedési szabadságát úgy korlátozzák, hogy megmondják nekik, mit válasszanak. Ekkor jellemzően felértékelődik a nem választható alternatíva” – adott magyarázatot a zöldterületek, parkok, szabadidős tevékenységek karanténidős népszerűségére a környezetpszichológus.
Az emberi psziché dafke mentalitása persze csak erősíti az amúgy is érthető reflexet, hogy a bezártság stresszét sporttal, sétával, játékkal csökkentsük. A kijárási korlátozások, amelyek ősszel visszatérhetnek, növelik a zöldterületek értékét. De részben a tömeg, részben egyes sporttípusok kiesése miatt átalakul ezek használata is.
„A korlátozások idején nem mész el például focizni, mert a pályán sokan vannak. A jövőben több féle teret kell tudnunk használni mozgásra”- foglalta össze Szemerey, hogy milyen lesz a testmozgás a vírusveszélyes időkben. A főtájépítész szerint a zsúfoltság elkerülésének egyik módja, ha segítik az embereket, hogy minél több helyre mehessenek ki.
Budapest szerencsés helyzetben van, ugyanis van 860 hektár védett természeti érték a Főváros területén.
Bardóczi Sándor szerint ezért kell népszerűsíteni a Budai hegyek kevésbé ismert területeit, és a nem annyira látogatott parkokat, hogy a városlakók ne a Normafán zsúfolódjanak össze.
Budapest nyerhetne, de vesztésre áll
A helyzetet bonyolítja, hogy jelenleg több válság is zajlik párhuzamosan. A járvány mellett a klímaváltozással, a társadalmi egyenlőtlenségekkel és a demográfiai problémákkal is meg kell küzdenünk, mondta Tosics Iván.
Olyan megoldásokat kell találni, amelyek egyszerre kezelik ezeket a kihívásokat. A tömegközlekedés problémájára például járványügyi szempontból jó lehet, ha mindenki autóba ül, csak éppen ezzel a klímaváltozás, a város élhetőségének kérdései súlyosbodnak.
Az urbanista-szociológus pozitív példaként említette, hogy a turizmus eltűnésével egyes európai városokban az önkormányzatok szociális célokra kezdték felhasználni az üresen maradt hotelszobákat és airbnb-ket. „Brüsszelben a Vöröskereszt szervezésében hajléktalanok költözhettek be hotelekbe” – hozott példát a szociológus-urbanista. Az intézkedés segít a járvány elleni védekezésben, hiszen így az egykori hajléktalanok higiénikus, és zárt környezetben élhetnek. Másrészt szociális hatása is van: „az élet újrakezdésének egyik legnehezebb része, hogy saját lakhelyhez jussanak ezek az emberek. Ha ez megvan, akkor könnyebben kapnak munkát, könnyebben tudnak kikeveredni ebből a helyzetből.”
Turisták nélkül csendes Kossuth tér héttérben az Országházzal a budapesti nyitás első napján 2020. május 19-énFotó: Ajpek Orsi
A szakemberek a példákon keresztül arra is rámutattak, hogy a városok átalakulásának szabályozása összetett folyamat, amely csak a különböző kormányzati szereplők, hivatalok, civil szervezetek és a lakók együttműködésével kezelhető hatékonyan. Budapest jövője éppen ebből a vonatkozásból nem tűnik fényesnek.
Budapest nincs könnyű helyzetben, mert az alkalmazkodást fékezi a kedvezőtlen politikai környezet. A városvezetés kijelölhet irányokat, de a tíz éve egyre centralizáltabbá váló kormányzás nem engedi, hogy ezeket meg is valósítsa. Magyarországon a kormány elvonásai miatt az önkormányzatok előbb-utóbb csődbe mennek. Akkor pedig jön egy kormány által kinevezett csődbiztos, aki átveszi az irányítást.
Budapest a járvány után élhetőbb és szolidáris város is lehet, de nem lenne meglepő, ha politikai okokból végül ebből nem sok minden valósulna meg.
(Borítókép: Kerékpáros és gyalogosok a gépjárműforgalom elől a hétvégére lezárt pesti alsó rakparton 2020. május 16-án. MTI/Mónus Márton)
Klímaváltozás, környezettudatosság, fenntartható jövő. Ezek nem csak trendi hívószavak, hanem a közös valóság, amiben mindannyian élünk. A Zöld Indexen mi is kiemelt figyelemmel foglalkozunk ezekkel a témákkal. Ha te is fontosnak tartod, hogy azoknak is élhető bolygójuk legyen, akik ma születnek, csatlakozz hozzánk a Zöld Indexen.
Csatlakozom a Facebookon
Tovább a zöld cikkekre"
Hungary,2020-06-02,Index.hu,https://index.hu/belfold/2020/06/02/allastalanok_valsag_koronavirus_most_ugy_kelek_fel_hogy_tul_kell_elni_ezt_a_napot/,"Most úgy kelek fel, hogy túl kell élni ezt a napot","Életemben még csak egyszer rúgtak ki, mondjuk úgy, hogy a 2018-as választások után a rendszer áldozata lettem, de az igazságtalanságot, a hirtelen rám szakadt bizonytalanságot és a „mi lesz most?” érzést soha nem felejtem el. Még úgy sem, hogy van egy viszonylag biztos családi hátterem, tudom azt, hogy ha már nem lenne miből tejet venni, lenne, aki segítsen. 
Engem nem érint a mostani leépítési hullám, de egy csomó embert az országban igen. A Nemzeti Foglalkoztatási Szolgálat nyilvántartásában az áprilisi zárónapon már 330 700 álláskereső szerepelt. Nagyon változó, hogy kit hogyan sújt a koronavírus-járvány miatt kialakult gazdasági válság. Sokan kerültek egyik napról a másikra borzasztó anyagi helyzetbe. Párok vesztették el egyszerre állásukat, sikeres vállalkozók függesztették fel tevékenységüket, hogy sittet pakolva vészeljék át valahogyan ezt az időszakot. Ismert és kevésbé ismert zenészek álltak be futárnak, van olyan színésznő, aki egy befogadóotthonba ment el dolgozni, hogy egyáltalán legyen mit ennie. 
A kormány azt kommunikálja, hogy annyi munkahelyet teremt, amennyit a koronavírus tönkretesz, de 
a munkanélküliség tovább nő, a foglalkoztatottak száma május végére már 136 ezerrel csökkent.
Most mindenki egyszerre zuhan, csak eltérő sebességgel. Akinek van egy stabil háttere, esetleg még félre is tudott tenni az elmúlt néhány évben, annak kevésbé rossz. De ahogy telik az idő, az emberek kezdik elveszteni a hitüket, hogy egyszer lesz még olyan, mint amilyen a járvány előtt volt.
 (Fotó:
                        Huszti István / Index)
Farkas Franciska a színészet mellett sokáig bolti eladóként dolgozott, szabadúszóként játszott több színházban és rövidfilmben, majd megkapta az Aranyélet című sorozat és a Brazilok című magyar nagyjátékfilm két fontos szerepét, 2017-ben pedig Csányi Sándor oldalán forgatta az Örök tél című tévéfilmet. A járvány előtt négy darabban játszott és iskolákban is fellépett. „Már tényleg elég jól alakultak a dolgaim, voltak kilátásaim nagyobb és külföldi munkákra is a nyáron. Aztán összedőlt körülöttem minden, mint egy kártyavár.” Először a Jurányiban mondták vissza a fellépéseit, az iskolák bezárásával pedig azok az előadások is elmaradtak. „Teljesen magamba zuhantam, hogy most mi legyen, mert nekem nincsen ilyen védőhálóm vagy otthonom, ahová haza tudnék menni. 
Én magamat tartom el, magamra számíthatok, ez eddig is így volt, ezért nincs is semmilyen felhalmozott vagyonom, félretett pénzem. Ami volt, azt mindig beforgattam más projektbe, vagy utaztam.
Bekapcsolt benne a túlélési ösztön, és legalább negyven helyre elküldte az önéletrajzát. Jelentkezett takarítói állásra,  adminisztrációs, otthonülős munkára, és futárkodni is elment volna. „Már ott tartottam, hogy programozói munkát is kerestem, gondoltam, majd megtanulom, de találtam egy olyan álláshirdetést, amelyik a szociális szférába keresett embert. Negyven helyből végül csak innen hívtak vissza.” Így az Aranyélet legjobb mellékszerepéért díjazott színésznő két hónapja egy budapesti befogadóotthon előkészületeinél segít, ahol aztán majd gyermeknevelőként dolgozik.
Az intézménybe olyan nehéz hátterű gyerekek kerülnek hamarosan, akiket valamiért átmenetileg ki kell emelni a családjukból. „Örülök annak, hogy egyáltalán van munkám, és ki tudom fizetni a számláimat. Abból én most nem csinálok ügyet, hogy nem játszhatok. Jó, hogy csinálhatok valami mást, szeretek tanulni. Ráadásul tudom azt, hogy ez egy rendkívül fontos munka, az pedig feltölt, hogy legalább olyan dolgot csinálok, ami jó”. Azt mondja, hosszú távon viszont biztosan nem tudná magát nevelőként elképzelni, mert ezeknek a gyerekeknek a legtöbbször iszonyatos történetük van. Zavarja, hogy minden olyan hely bezárt, ahol dolgozni tudott, de hiszi, hogy most valamiért neki is mást kell csinálni. „Úgy állok hozzá, hogy most legalább tisztul a levegő, és remélem, hogy az emberek elgondolkoznak, és elkezdenek tényleg odafigyelnek a környezetükre, mert azt hiszem, ennek az egésznek ez is a legnagyobb tanítása.”
Budapesten albérletben lakik, most negyedannyi pénzből kell kijönnie, mint a járvány berobbanása előtt. 
Pont a minimum, minden ki van fizetve, meg a kutya evett. És ennyi. 
Még szomorúbb vagyok, és még kiábrándultabb, és még inkább szeretnék elmenni innen. Annyira mély fájdalom van bennem emiatt, hogy ezt inkább elengedem, mert máskülönben megőrülök” – mondja Franciska. 
 (Fotó:
                        Huszti István / Index)
„Számomra ez nagyon jó lecke volt. Hiába volt több szolgáltatásunk, igazából turistákra épült az egész, és ezt a kiszolgáltatottságot soha többet nem akarom átélni. Egy-két napig azt gondoltam, hogy ez egy álom, és nyugtattam magam, hogy mindjárt vége lesz, és szólnak, hogy benézték az egészet” – mondja Moni Lóránt. A 28 éves férfi öt év alatt gyakorlatilag a semmiből építette fel a vállalkozását. Airbnb-s lakásokat üzemeltet és személyszállítással foglalkozik, idén a legígéretesebb fiatal turisztikai szakemberek top 10-es listájára is felkerült. 2015-ben két lakással kezdte, de volt olyan időszak, amikor 16 lakás futtatott egyszerre, egy idő után pedig főleg a prémiumapartmanok üzemeltetésére fókuszált. 
Eleinte a szennyest is én vittem el a lakásokból BKV-val a mosodába. Sokszor már a 16-os buszra sem fértem fel a nagy zsákokkal, úgyhogy gyalogoltam. Az iszonyatosan fárasztó időszak volt 
– meséli. Később ezért beruházott egy nagyobb autóba, és így szórta ki a lakásokba az ágyneműket. „A vendégek meg látták, hogy ki-be pakolom a holmikat a kocsiba, és kérdezték, hogy nem viszem-e ki őket a reptérre. Hát, mondtam, ha téged nem zavar a szennyes, miért ne? Aztán, amikor egyre többen kértek fuvart, rájöttem, hogy ez egészen jó biznisz is lehet.”
És az is lett. Cége jelenleg tizenegy apartmannal és egy hostellel foglalkozik. Az indulás után egy évvel vett egy kisbuszt, megszerezte az engedélyeket, és több utazási irodával szerződött le, hogy még több turistát tudjanak fuvarozni. A flotta mára hat kisbuszból áll, a járvány előtt pedig két újabb buszt vett, a terv ugyanis az volt, hogy bővítik a prémiumszolgáltatásukat, de „március 6-án mintha elzárták volna a csapot.”
Ő azt mondja, kétségbeesést nem érzett, inkább haragudott a helyzetre, mert „brutálisan nagy terveik” voltak erre az évre.
Megtakarítása viszont nem volt, mert az egyik külföldi székhelyű utazási iroda a járvány miatt visszatartotta a teljesített transzferek összegét, ami több tízezer eurós kintlévőséget jelent. 
Bérelt irodájukat visszamondták, Lóránt két kolléganőjének, akik az airbnb-s lakások ügyeit intézték, azt tanácsolta, ha kapnak máshol lehetőséget, azonnal éljenek vele, a négy sofőrnek pedig őszintén elmondta, hogy most biztos nem fog tudni fizetést adni. „Ők is ismerik a kintlévőségünket, amit egyébként már végrehajtó segítségével próbálok behajtani. Ha onnan beérkezik a pénz, akkor a tavalyi profitunkat feláldozom, és abból minimális fizetést tudok majd adni nekik is. Annyi szerencsénk van, hogy olykor befut egy-két munka, de most azon dolgozunk, hogy csináljunk valami mást, ami nem a turizmusra épül, mert bármikor bármi történhet” – mondja. Átállnának a prémiumautókkal történő személyszállításra, és nyitnának a biztonsági sofőrszolgálat felé is. Ő és az egyik kollégája is megcsinálta a PÁV1-es vizsgát, vagyis ketten a csapatból már kék lámpás autót is vezethetnek.
Addig is marad a bútorszállítás és a sittpakolás. A járvány megjelenése után Lóránt szólt az egyik generálkivitelezéssel foglalkozó ismerősének, hogy van egy jól összeszokott csapat, amelynek kéne valamit csinálnia. „Az volt a cél, hogy olyan helyet találjak, ahol a csapatom együtt maradhat, ahol egymást tudjuk támogatni és segíteni.”
 (Fotó:
                        Huszti István / Index)
Egyszerre szűnt meg Gerda és barátja munkahelye. A 26 éves nő felszolgálóként, párja üzletvezetőként dolgozott az egyik felkapott belvárosi étteremben, amelynek a vendégkörét főként külföldiek adták, és ahol jobb estéken 400 vendéget is le tudtak ültetni. Aztán januárban jött az első hír, hogy Kínában egyre jobban terjed a vírus, „de akkor még senki nem vette komolyan” – mondja Gerda. „Rengeteg ázsiai vendég fordult meg nálunk, a vezetőség még meg is kért minket, hogy ugyanúgy foglalkozzunk velük is, mert egyáltalán nem biztos, hogy kínaiak és fertőzöttek. Február környékén aztán nagyon elkezdett visszaesni a forgalom. Rengeteg csoportos foglalásunk volt, 80-90 fős rendezvények mondták vissza a foglalásokat. Volt olyan, hogy egy napra 60 foglalásból 48-at lemondtak.”
Az étterem végül március 16-án határozatlan időre bezárt. A dolgozók választhattak, fizetés nélküli szabadságra mennek, vagy felbontják a munkaszerződést, igaz, a vezetés azt is megígérte, akárhogyan is döntenek a dolgozók, mindenkit várnak vissza, meséli Gerda.
Annyival volt jobb, ha felbontottad a szerződést, hogy megigényelhetted a munkanélküli segélyt. Én felbontottam a szerződést, de nappali tagozatos egyetemi hallgatóként nem igényelhetem a támogatást, csak ezt sajnos nem tudtam az elején.
Párjával együtt jóval a magyar átlag fizetés felett kerestek, de a nő fizetése így teljesen kiesett, barátja pedig 12 ezer forintos napi bérért ment el kertet rendezni. Eleinte azt sem tudták, hogyan fogják kifizetni a 170 ezer forintos albérletüket, ezért azt találták ki, hogy a felét a tartalékaikból gazdálkodják ki, a másik felét pedig a kaucióból állták volna, de „a tulaj annyira jó fej volt, hogy ameddig tart ez az időszak, alapból elengedi a bérleti díj felét. Én arra számítottam, hogy legfeljebb egy-másfél hónapig tart, de most járunk két és fél hónapnál, és még mindig csak keveset tudunk. Anya egyébként sokat segít, de az is milyen már? 26 éves vagyok. Nem szeretném elfogadni, mert kínos. Persze, tudom, hogy szívből adja, csak úgy vagyok vele, hogy 26 évesen ne ez legyen már.”
 (Fotó:
                        Huszti István / Index)
Gerda barátja, Tamás üzletvezetőként dolgozott ugyanabban az étteremben, ahol barátnője felszolgált. A hely bezárása után az egyik szakács szólt, hogy lehet menni kertet rendezni, így Tamás heti négy napot kapált, ásott vagy fát ültet. „Amikor öt-hat órán keresztül csákányozol meg lapátolsz, az azért húzós. Nem mindegy, hogy két egy köbméteres gödröt ásol ki két fának, vagy kiviszel egy este alatt száz tányért” – mondja.
Ő most alig keres kétszázezret, üzletvezetőként havonta ennek a duplája jött be.
Rettenetesen rühellem, hogy élsz egy bizonyos életszínvonalon, eljárkálsz ide-oda, mert megteheted, aztán egyszer csak úgy kell boltba mennem, hogy nézegetem, mi mennyibe kerül. Ez nagyon frusztrál.
Azt mondja, ennek ellenére is tanultak a helyzetből. Ahogy eddig is, ezután is tesznek majd félre, de ha tehetik, dupla annyit spórolnak majd. „Lehet, kicsit kevesebbet járunk majd el, és nem taxizunk annyit. A járvány előtt havi 30-40 ezer forintot biztosan eltaxiztunk, ezzel havonta nagyjából 12 órát spóroltunk meg.
Május 29-től az éttermek és a kocsmák belső részei is kinyithatnak Budapesten. A tervek szerint az étterem, ahol Tamásék dolgoztak, június elején nyit újra. Kevesebb emberrel és jóval kevesebb fizetésért, igaz rövidebb nyitvatartással is. „Valószínűleg feleannyit sem fogok keresni, de annyi mégis jó ebben, hogy itt a kertészetben nem egy hozzám közel álló dolgot csinálok.”
 (Fotó:
                        Huszti István / Index)
„Az eddigi legjobb évnek indult, aztán egyik napról a másikra, mintha elvágták volna az egészet” – mondja Nagy Mihály. Ő hét éve dolgozik rendezvényfotósként, de ez a terület a koronavírus-járvány miatt gyakorlatilag teljesen lebénult, a férfi bevétele pedig a nullára esett vissza. 
Egy nap alatt az összes melómat visszamondták május végéig, aztán ahogy egyre jobban súlyosbodott a helyzet, és szigorúbbak lettek a korlátozások, az esküvőket is kezdték átfoglalni. Erre az évre hat esküvő maradt, jövőre négy csúszott át.
Időként ugyan még beesik egy-egy esemény, ahová fotózni hívják, de ez a bevétele öt százalékát teszi ki. A többit most biciklis futárként szedi össze. Kézenfekvő volt, hogy így próbál pénzt keresni, tavaly ugyanis néhány napra már beállt. „Ahogy lemondták a munkáimat, rá két napra már kint is voltam az utcán.” Óránként három-négy címet biztosan megcsinál, és naponta átlagosan 80-100 kilométert teker. A kijárási korlátozás kezdetén hétből hét napot dolgozott, most már csak öt napot vállal. „Az elején komolyabbnak tűnt a helyzet, és attól tartottam, hogy hónapokig el fog húzódni. Féltem attól, hogy az embereknek egy idő után luxus lesz házhoz rendelni, így az én munkám is kevesebb lesz. Amióta kinyitottak az éttermek, egyébként érezhető is a visszaesés.”
A járvány előtt éves átlagban 500 ezer forintot tudott összeszedni havonta, de azt meséli, futárként is meg lehet keresni majdnem ugyanezt a pénzt. „Persze, itt napi 100 kilométert tekerek, kint vagyok kilenc órában, szóval ez azért más és elég fárasztó.” Kezdetben főleg attól félt, hogyan bírja majd a tempót, és mennyi pénzt tud keresni futárként. „A korlátozások legelején a 400 ezer forintot még viszonylag könnyen meg lehetett keresni, de időközben sok új futár csatlakozott, és a korlátozások enyhítése után a megrendelések száma is csökkent, így ma már nem könnyű ezt az összeget megkeresni, és többet is kell menni érte."" Azt mondja, nem bánja, hogy a fotózás leállt, mert már nem mindig érezte a lelkesedést egy-egy munkánál. „Mivel elég maximalista vagyok, ez nagyon zavart, nekem jót tett egy kis kihagyás. Persze futárkodás közben is fotóztam, de most már azért jó lenne visszakapni a régi életemet.” Ebben egyébként sokat számított az is, hogy három hete munka közben ellopták a biciklijét. Azóta kölcsön kerékpárokkal dolgozik.
 (Fotó:
                        Huszti István / Index)
Járási László belvárosi éttermekben zenélt, olyan népszerű helyeken, amelyek dugig voltak turistákkal. Estéről estére nemcsak az adrenalinhoz, hanem ahhoz is hozzászokott, hogy a vendégek doppingolják az egóját. „Nyilván baromira hiányzik, hogy hetente négyszer-ötször vállon veregessenek és elmondják, hogy te vagy a világon a legjobb. Aztán egyszer csak nem ez történik, hanem krumplit pucolsz egy pincében.” László az egyik étteremben ült akkor is, amikor Orbán Viktor március 16-án bejelentette, hogy az éttermek, üzletek és kávézók csak délután háromig lehetnek nyitva. 
A bejelentés után húsz perccel mindenhonnan lemondták az összes fellépésemet, én meg azzal a lendülettel kimentem rágyújtani, és elkezdtem telefonálgatni minden létező ismerősömnek. Tudtam, hogy ennek a világnak itt és most vége.
Az elmúlt két hónapban volt szobafestő-mázoló segéd, parkolóőr, pakolt bútort, most pedig az egyik kifőzdében konyhai kisegítő és ételfutár, de azt mondja, még így is a szerencsésebbek közé tartozik. Ő ugyanis már akkor kapcsolt és lépett, amikor mások még nem vették komolyan a járvány hatásait. „Most rögtönzés az egész élet. Napról napra kell tudni, hogy mi a feladatod, aztán majd valami lesz. Nyilván ez nem egy megnyugtató dolog, és hosszú távon az ember pszichéjének sem tesz túl jót, hogy nem tudod reggel, mi lesz este.”
Eddig havonta 5-600 ezer forintot keresett, most nagyjából 200 ezer forintot tud összeszedni, azt is legalább két munkával. Megtakarítása nem volt, „annyi pénzből élt, amennyit keresett”. Mindenki a maga szintjén nyomorog, mondja, „most újra kell strukturálni az életet, mert hirtelen harmadannyi pénzből kell megélned. 35 évesen arra kényszerülök, hogy átmenjek a szüleimhez, hogy kérjek tőlük egy kis májkrémet, és ez egy baromi megalázó helyzet. Az embernek zokon esik. A költségeim, meg azok a dolgok, amiket a járvány előtt havonta törlesztettem, nagyjából akkora összeget tettek ki, mint amennyiből most összesen élek. Úgyhogy végre beigazolódni látszik Vajna Tímea elmélete a csóró zenészekről.”
Bár azt el tudná képzelni, hogy ne zenészként folytassa, ez nagyjából egyet jelentene a boldogtalanságával, mondja. „Nem azért lettem zenész, mert nem tudtam volna ugyanezt a pénzt mással, máshol megkeresni, hanem azért, mert ezt szerettem volna csinálni egész életemben. A zenéléstől érzem azt reggelente, amikor felkelek, hogy boldog vagyok attól, amit csinálok. Most úgy kelek fel, hogy túl kell élni ezt a napot is.” Úgy véli,  a zenélés nem egy nélkülözhetetlen szolgáltatás. Szerinte pénz csak akkor lesz rá, amikor már arra is lesz, ami létszükséglet. A túlélés szempontjából a művészetek meg a sportok nélkülözhető dolgok, állítja. 
Még ha el is kezd helyreállni a gazdaság, mi leszünk az utolsók, akiket ez érint, és mi voltunk az elsők, akiket érintett.
Azt meséli, a legborzasztóbb pillanatok egyike az volt, amikor a járvány előtt utoljára lépett fel. „Akkor már várható volt, hogy minket is elsöpör a járvány. Szinte biztos voltam benne, hogy legközelebb már nem jövök zenélni. És hogy mennyire elkezd az ember foggal körömmel kapaszkodni abba, amit csinál? Már régen befejezhettem volna a fellépést, de plusz húsz percet még játszottam, próbáltam kiélvezni az utolsó pillanatokat. Elég rossz érzés volt úgy lejönni a színpadról, hogy tudod azt, ennek holnaptól vége. Olyan távolinak tűnik az az élet, amit éltem, mintha sohasem lett volna. Nagyon lassan telik az idő, és az ember kezdi elveszíteni a hitét, hogy egyszer lesz még olyan, mint amilyen volt. És minél messzebb kerülsz tőle, annál kevésbé tűnik valóságosnak a régi életed.”
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2020-05-24,Index.hu,https://index.hu/techtud/2020/05/24/marcus_hutchins_hacker_kronos_wannacry_tortenet_kiberbiztonsag/,"Megmentette az internetet, letartóztatták érte","Marcus Hutchins 22 évesen megállította a világ egyik legijesztőbb zsarolóvírusát, de mivel mindent, amit tud aközben tanulta, hogy illegális szoftvereket fejlesztett, a világraszóló hőstett után letartóztatták. Nincs olyan, hogy áldozat nélküli bűncselekmény, így a Hutchins ügye felett döntő bírónak döntenie kellett, hogy a cél szentesíti-e az eszközt.
2017-ben egy 22 éves brit hekker megfékezte a világ kórházait, bankjait és adótornyait megbénító WannaCry zsarolóvírust. A globális kiberbiztonsági és hekker közösségek után hősként ünnepelték Marcus Hutchinst, de még abban az évben az FBI letartóztatta, mert mint kiderült, tudását illegális szoftverek gyártása közben szedte össze. Két évnyi jogi csatározás után végül megúszta a börtönt. Majdnem egy évvel a tavaly júliusi ítélet után Huthins elmesélte a sztorit a Wired újságírójának, aki részletesen megírta Hutchins karrierjének 14 éves történetét. 
Hutchins gyerekkora nem túl meglepő. Kilenc éves korában a szülei úgy döntöttek, hogy London mellől leköltöznek vidékre. Hutchins öccsével fára mászott, rohangált, érdeklődött az állatok iránt, klasszikus kisvárosi gyerekkora volt. Az iskolában kicsit kitűnt a többiek közül azzal, hogy nem érdekelte a foci (inkább szörfözött), és mert nem sok kevert rasszú gyerek járt az iskolába (Hutchins édesanyja skót, apja jamaicai).
Mint minden híres hekker történetében, így Hutchinséban is ki kell hangsúlyozni, hogy már gyerekkorában is lenyűgözték a számítógépek. Gyakran szétszedte a család Dell gépét, és olyan programokat telepített rá, amivel az őrületbe kergette a szüleit. Hamar rájött, hogy ha megtanul programozni, akkor gyakorlatilag szabadon garázdálkodhat a családi gépen. Informatikaórán, míg a többiek azt tanulták, hogy kell iniciálét csinálni a Wordben, Hutchins rájött, hogy a szövegszerkesztőben Visual Basic programnyelven írhat szkriptet, így bármilyen kódot futtathat, bármilyen tiltott szoftvert feltelepíthet. 
13 évesen megkapta az első saját számítógépét, és miután megnyert egy rövid háborút az édesanyja ellen (anyuka megpróbált letiltani ezt-azt, Hutchins cserébe a router feketelistájára helyezte az anyja gépét), szabadon fejleszthette tovább programozókészségét. Ennek ellenére nem töltötte minden idejét a gép előtt: megtanult életmentő szörfözni (gyakorlatilag kompetitív szörfözős partiőrség), és országos versenyeken több díjat is nyert.
A felügyeleti háború után a szülei hosszasan elbeszélgettek vele, és megegyeztek, hogy ha visszaengedi az édesanyját a internetre, cserébe ő megígéri, hogy máshogy figyeli majd a virtuális életét.
De valójában esélyünk se volt, hogy felügyeljük Marcust. Hiszen sokkal okosabb volt, mint bármelyikőnk valaha lehetett volna
– mondta az édesanya, Janet.
Korai szárnybontogatások
Hamar előjött Hutchins komisz hajlama, egy éven belül olyan fórumon találta magát, ahol a tagok a hekkelés alapjait vitatták meg, célkeresztjükben az MSN állt. Az első projektje, amit megosztott, egy jelszólopó vírus volt. Saját elmondása szerint nem igazán gondolt bele, hogy ezzel bárkinek árthat, egyszerűen csak menőnek gondolta.
Az iskolai teljesítménye ekkoriban kezdett el romlani, többek között azért, mert Hutchins súlyos kialvatlansággal küzdött. A reggeli órákig is képes volt fennmaradni, hogy tovább kódoljon, és volt, hogy napi fél órát aludt. Mivel gyakran meggyűlt a baja az iskola rendszergazdáival (vagy épp fordítva?), ahogy egy kibertámadásban lehalt a suli egyik szervere, azonnal Hutchinst gyanúsították. A mai napig tagadja, hogy bármi köze lett volna a támadáshoz, de a végeredmény az lett, hogy kitiltották az iskolai számítógépekről.
Amikor lekapcsolták az MSN-es fórumot, átköltözött a HackForums nevű oldalra, ami kicsit komolyabb és etikátlanabb volt, mint az első közössége – a beugró egy botnet hálózat volt, amivel túlterheléses (DDoS) támadást indíthatnak szerverek ellen. Hutchins hamar kiépített egy 8000 gépből álló hálózatot, amiket BitTorrent oldalakra feltöltött vírusos fájlokkal fertőzött meg.
Hamar rájött, hogy ebből akár pénzt is kereshet, így először szervereket kölcsönzött, majd webhosting szolgáltatásokat árult a HackForums tagjainak. A vállalkozását Gh0sthostingnak keresztelte el, és gyerekpornón kívül minden tartalmat megengedett. 
Mindeközben folyamatosan – és sikeresen – győzködte magát, hogy amit csinál, valójában nem rossz, nem bűncselekmény. Csak jelszavakat lopott, nem pénzt, nem igaz?
Mindezt egy év alatt megunta, és nekiállt dolgozni a saját malware-jén. Sokat tanult a többi hekker rootkitjeiből (olyan szoftvereszközök, amikkel be lehet férkőzni számítógépekbe, szoftverekre, és el lehet tüntetni a behatolás nyomait), és a saját vírusát észrevétlenné tudta faragni. A HackForumson büszkélkedni is lehetett, így Hutchins kiposztolt néhány kódot. Hamar felfigyeltek rá, és egyre több rendelés futott be hozzá, amikkel 16 évesen már több száz dollárokat keresett. Így kereste meg a kétes erkölcsű Vinny is.
Vinny egy sokrétű, folyamatosan karbantartott rootkitet rendelt Hutchinstól, amit nem a félprofi-félhobbista HackForums-osoknak akart árulni, hanem egy profibb és módosabb közönségnek. Hutchinsnak a profit felét ígérte. A kész terméket UPAS Kitnek hívták.
Marcus a The Telegraph-nak adott 2017-es interjúbanFotó: The Telegraph / youtube
 Vinnyvel már szigorúan szakmai volt a kapcsolatuk, az ismeretlen figura semmilyen személyes információt nem osztott meg magáról, és a beszélgetéseik is lenyomozhatatlanul folytak. Hutchins kevésbé volt profi, és ugyan ügyesen rejtegette a netes tevékenységének nyomait, mégis sikerült elkotyognia a címét a bűnözőnek, akiről semmit nem tudott. 
Egy nap arról panaszkodott az üzlettársának, hogy nem tud jó minőségű füvet venni a brit faluban, ahol lakott. Vinny erre elkérte a címét és a születési dátumát, és megígérte, hogy küld majd Hutchinsnak egy szülinapi ajándékot a Silk Road nevű feketepiacról.
A 17. születésnapján egy csomag várt rá a postaládában, tele különböző fűfélékkel, gombákkal és ecstasyval.
 Kilenc hónap kemény munka után az UPAS Kit 2012 nyarán kikerült az online feketepiacokra, és Hutchins virtuális számlájára elkezdett ömleni a bitcoin. Otthagyta az iskolát, vett magának egy Xboxot, feltuningolta a számítógépét, és még a szörfözést is abbahagyta.
 Vinny hamarosan azzal jelentkezett, hogy el kéne kezdeni dolgozni az UPAS Kit 2.0-n, tele új funkciókkal: egy keylogger (billentyűzetfigyelő), egy olyan eszköz, amivel rá lehet látni a fertőzött gép képernyőjére, valamint egy webinject-eszköz, amivel kitöltendő szöveges dobozokat dobhatnak az áldozat által látogatott oldalakra. Ezeket leginkább banki csalásoknál használják.  A  hekk er megpróbál utalni az áldozat számlájáról, de sok bank már kétlépcsős igazolást alkalmaz, így kiküldenek egy kódot sms-ben. A  hekk er ekkor webinjecttel egy hamis üzenetet küld az áldozatának, amiben a banknak tettetve magát arra kéri, hogy az sms-ben kapott kóddal egy rutinellenőrzés miatt igazolja magát. Amikor a felhasználó beüti a kódot, azt a  hekk er továbbítja a banknak, és meg is van a pénz.
Hutchins ekkor már nem tudott tovább hazudni magának, hogy mindez nem törvénytelen célokra kell. Nemet mondott Vinnynek, mire az megfenyegette, hogy tudja, hol lakik (hiszen Hutchins korábban egy kis drogért megadta a címét), amit akár át is adhat az FBI-nak. Végül megegyeztek, hogy Hutchins elkészíti az UPAS Kit 2.0-t, de webinjectes részek nélkül.
Mindeközben elkezdte a főiskolát is, és a tanulással és a két UPAS Kittel (az elsőt foltozgatni kellett, a másodikat leprogramozni) annyi feladata lett hirtelen, hogy kávé helyett már az amfetaminhoz fordult.
Amikor újabb kilenc hónappal később elkészült az UPAS Kit 2.0-val, Vinny elárulta, hogy egy másik hekkerrel elkészíttette a részt, amire Hutchins nem volt hajlandó. Veszekedtek egy darabig, de Hutchins végül összeollózta a két programot. Nem sokkal később Vinny átkeresztelte a malware-t Kronosra (a valaha készült egyik legkárosabb banki vírust Zeusnak hívták, Kronosz pedig a görög mitolgiában Zeusz apja).
Ahogy a Kronos felkerült az Expolit.in oldalra, Hutchinsra egyre több teher került. A főleg oroszokból álló közösség nem bízott az új fiúkban, és Vinny nem csak a nyelvet nem beszélte, de még az árat is jó magasra szabta: a vírus 7000 dollárba került. Sok hiba volt benne, így Hutchinsnak folyamatosan javítgatnia kellett, eközben a vásárlók új eszközöket és kiegészítéseket követeltek. A fiatal hekker egyre inkább az amfetaminra támaszkodott, és nem csak depresszió, hanem paranoia is kialakult nála.
Egy új pártfogó
Hutchins ugyan elvesztette a kódolás iránti lelkesedését, de továbbra is bújta a fórumokat – így ismerkedett meg Randyvel. Randy egy banki vírust rendelt Hutchinstól, amit a hekker visszautasított. Randy nem sértődött meg, elfogadta a döntést, de megkérdezte, hogy Huthins beszállna-e legális kódolásba, amire a hekker örömmel mondott igent.
 Hamar összehaverkodtak, Randy egy PlayStationt és egy iMacet küldött Hutchinsnak, sokat videóchateltek és játszottak együtt. Randy Hutchinsra bízott 10 ezer dollárnyi bitcoint, hogy fektesse be, de egy áramszünet miatt 5000 dollár elveszett belőle. Hogy kárpótolja, Hutchins felajánlott Randynek egy ingyenes Kronos-példányt.  Ez persze hiba volt, hiszen rengeteg személyes információt osztott meg magáról, és mivel  Randy  is hasonlóan szószátyár volt, csak idő kérdése volt, hogy mikor derül ki szélesebb körben, hogy a  Kronos   Hutchins  műve.
 2015-ben úgy döntött, hogy nem használ többé amfetamint. A döntést többnapos elvonási tünetek, depresszió és pánikroham kísérte. Vinny az elején még faggatta, hogy hol a következő update, de ahogy teltek a napok, egyszer csak eltűnt – ahogy a Kronos eladásai után járó részesedés is. 
Miután Hutchins szervezete nagyjából normalizálódott, úgy döntött, hogy maga mögött hagyja a kiberbűnözést, és visszatért a MalwareTech nevű blogjához, amit a közép- és a főiskola között indított. Az oldalon a vírusok technikai hátteréről írt elemzéseket, amivel hamar népszerű lett mind a szakmai, mind a kiberbűnözői körökben.
Fotó: Tomorrow Unlocked / youtube
Új hobbiként nekiállt felgöngyölíteni a világ legnagyobb botnetjeit, és elkezdte feltérképezni a Kelihos nevű hálózatot, amit közzé is tett egy weboldalon. Erre felfigyelt Salim Neino, a Kryptos Logic kiberbiztonsági cég vezetője, és felkérte, hogy dolgozzon nekik egy botneteket követő eszközön, ami értesítené azokat, akiknek az IP címe megjelenik a meghekkelt gépek listáján.
 Hutcshins 10 ezer dollárt kapott a Kelihos-követő szoftverért, és több hasonló projekt után jól fizető állást kapott a Kryptos Logicnál. 
Ekkor tudatosult benne először, hogy az ő tudásával jobban kereshet legálisan, mint kiberbűnözőként.
A Kryptosnál sorra göngyölítette fel az átláthatatlannak tűnő botneteket, gyakran úgy, hogy egy hekker titokban megadta neki a hálózat kódját. Az egyik legnagyobb sikere a Mirai nevű botnet leállítása volt. A Mirai botnet akár másodpercenként egy terabites DDoS támadásokra is képes volt, és sorra támadta a Lloyds brit bankot, Libériát, valamint egy szerverszolgáltatót, ami magával rántotta az Amazont, a Netflixet, a Spotifyt, a PayPalt és a Redditet is.
Hutchins rájött, hogy a botnetet vezérlő utasítások egy bérelt szerverről érkeznek, amin megtalálta a fenntartó hekker elérhetőségét. Írt neki egy üzenetet , hogy tudja, hogy nem ő áll a támadások mögött, viszont a szolgáltatása rengeteg gondot okoz például azoknak, akik a támadások miatt nem férnek hozzá a bankszámlájukhoz. Azt is megemlítette, hogy a bankszektor kiemelt ágazatnak számít az Egyesült Királyságban, így a nyomozás könnyen eljut majd a bérelt szerverhez. Nem sokkal később a támadások megszűntek.
A karrierem során úgy láttam, hogy kevesen gonoszok, a legtöbben csak túlságosan eltávolodtak a cselekedeteik hatásától, míg valaki rá nem mutat
– írta a Twitteren. Nem lepődött meg, hogy a támadások leálltak, hiszen egykor ő is hasonló helyzetben volt, amikor egy billentyűzet mögül bűnözőknek osztogatott eszközöket, de nem érezte bűnösnek magát.
 Eljött a WannaCry 
 2017 május 12-én Hutchins épp vakációzott, amikor több brit kórház informatikai rendszerét megfertőzte a WannaCry nevű zsarolóvírus. Órák alatt 600 rendelőt bénított le, 20 ezer időpontot kellett törölni. Több műtétet le kellett mondani, és a mentők működését is összezavarta, így volt olyan azonnali ellátást igénylő beteg, aki akár hosszú órákat várt a vírus miatt. A vírus az EternalBlue nevű kódtól tudott hatékonyan gépről gépre ugrani, amit hekkerek loptak el az NSA-től (az egyik amerikai nemzetbiztonsági hivatal).
 A WannaCry bejárta a világot. Megfertőzte a Deutsche Bahn német vasúttársaságot, az orosz Sberbankot, a Renault-t, a Nissant, a Hondát, kínai egyetemeket és indiai rendőrörsöket, egy spanyol telefonszolgáltatót, a FedExet, és a Boeinget. Egyetlen délután alatt nagyjából 4-8 milliárd dollár kárt okozott.
 Hutchins azonnal munkához látott. Egy ismerősétől megszerezte a WannaCry kódját, egy szerveren beindított egy szimulált számítógépet, és rászabadította a vírust. Észrevette, hogy mielőtt a WannaCry az összes fájlját titkosította volna, megpróbált kommunikálni az iuqerfsodp9ifjaposdfjhgosurijfaewrwergwea.com nevű weboldallal. Egy gyors keresés után arra jutott, hogy ilyen weboldal nem létezik, úgyhogy felugrott egy domainregisztrálós oldalra, és 10,69 dollárért megvette a címet, és összekötötte néhány Kryptos Logic-os szerverrel. A szerverekre azonnal rázúdult több ezer megkeresés a fertőzött gépekről, de ami fontosabb, 
a vírus nem titkosította tovább a frissen megfertőzött gépek tartalmát.
Hutchins azzal, hogy regisztrálta a doménnevet, ártalmatlanította a vírust. Ez azért történt, mert a WannaCry úgy működött, hogy ha megfertőzött egy gépet, küldött egy lekérdezést a weboldalra. Ha a lekérdezés nem ért célba (mert a weboldal nem létezett), a vírus mindent titkosított. A mai napig nem tudni, hogy ez egy védelmi mechanizmus, óvintézkedés, félkész funkció, vagy programozói hiba volt.
 Két nap alatt egymillió lekérdezés érkezett a weboldalra, és Hutchinsék rájöttek, hogy ha nem tudják fenntartani az oldalt, a WannaCry pusztítása újraindulhat, és 24 órán belül a világ minden fontosabb számítógépét megfertőzné. Hamarosan DDos-támadások érték a szervereket, egyre több és egyre erősebb. A Kryptos új szervereket bérelt az Amazontól és a francia OVH-tól (bár a francia rendőrség véletlenül lefoglalta két OVH-s szerverüket, mert azt hitték, hogy a vírus segítésére használják). Végül a Cloudfare DDoS-elhárító specialistái közbeléptek és a céges infrastruktúrájuk felfogta a támadáscunamit.
 Mindeközben a sajtó kiderítette, ki áll a vírus megfékezése mögött, és rárepültek Hutchinsra. Egyetlen interjúba egyezett bele, amit az Associated Press hírügynökséghnek adott, de annyira izgult, hogy rosszul betűzte le a vezetéknevét. Három hónappal később már elkezdte élvezni a hírnevét és kezdett feloldódni (gyakorlatilag a Kronos és a leszokása óta folyamatosan szorongott), még  Las Vegasba is elutazott, hogy megnézze  a Defcon hekkerkonferenciát . Az előadásokra nem ment el, inkább a haverjaival bulizott.
 Túl közel repült a Naphoz 
 Az egyik buli után, amikor kilépett az Airbnb-lakásból, ahol megszállt, felfigyelt egy fekete terepjáróra. Egy pillanatra felmerült benne, hogy az autó olyan, mint amit a filmekben az FBI használ megfigyelésre, de gyorsan elvetette a gondolatot. Pont aznap indult vissza a gépe Angliába, úgyhogy hívott egy Ubert, és elindult a reptérre. Kicsit meglepte, hogy a biztonsági ellenőrzésnél kifejezetten arra kérték, hogy ne vegye elő a laptopjait, de ezen is túltette magát, leült a váróban. 
 Pár perccel később már egy reptéri kihallgatószobában ült két FBI ügynök társaságában, akik a Kronosról faggatták. Ügyvéd jelenléte nélkül félig-meddig bevallotta, hogy dolgozott a malware egy részén, de azt hazudta, hogy még 18 éves kora előtt kiszállt a buliból. Ezt az ügynökök azonnal megkérdőjelezték, és az orra elé dugták a beszélgetést, amiben felajánlotta Randynek az ingyen Kronos-példányt (amit még akkoriban is fejlesztett). 
 Az ügynökök letartóztatták és bevitték a egy Las Vegas-i fogdába. Onnan felhívta a főnökét, majd egy rabokkal teli cellában egy székhez bilincselték. A nap hátralévő részét és az éjszakát is ott töltötte, aztán átkísérték egy cellába, ahol lefeküdhetett a beton ágyra, míg egy másik rab nem akarta használni a mosdót. 
 Letartóztatásának híre hamar kiszivárgott, és a szakmából és a hekkerközösségből is rengetegen Hutchins mellé álltak. Még Hutchincs lakóhelyének brit parlamenti képviselője is felszólalt mellette. Volt persze olyan is, aki azzal vádolta, hogy valójában ő készítette a WannaCryt, hogy aztán legyőzze és hősként tiszteljék – később az amerikai Igazságügyi Minisztérium Észak-Koreát gyanúsította meg  a malware elkészítésével.
 Hutchins végül szerzett egy ügyvédet, és a bíróság 30 ezer dollár óvadékot állapított meg. Mivel minden telefonját és számítógépét lefoglalták, Hutchins nem fért hozzá a számlájához, így az óvadékot se tudta kifizetni. Egy kiberbiztonsági ügyekkel foglalkozó ügyvéd gyűjtést kezdeményezett Hutchins támogatására, de amikor kiderült, hogy rengeteg adomány meghekkelt bankszámlákról érkezett, visszautalta a pénzt és leállította a projektet. 
 Két kiberbiztonsági szakértő pont aznap repült Vegasból Seattle-be, de amikor hallottak Hutchins sorsáról, visszarepültek, és az utolsó pillanatban befizették az óvadékot. Az ügyét pro bono átvette két hekkerügyekben jártas ügyvéd, Hutchins átmenetileg az egyikük Los Angeles-i házába költözött. Az ezt követő két hónapokban ügyvédei szépen lassan elérték, hogy a bíróság enyhítse a Hutchinsonnak ítélt korlátozásokat, míg végül a GPS-es megfigyelő is lekerült a bokájáról. 
Marcus Hutchins (jobbra) és ügyvédei Marcia Homann (balra) és Brian Klein (középen) érkezneka bíróságra Milwaukee-ben 2017. augusztus 14-énFotó: Joshua Lott / AFP
Közben a szorongás visszatért Hutchins életébe. Nem csak azért, mert fizetés nélküli szabadságon volt, nem volt bevétele, és a megtakarításai is fogyóban voltak, és nem is azért, mert több év börtön várt rá, ha veszít. Leginkább az igazság miatt szorongott, ugyanis a vádak jogosak voltak.
Egy csomóan írtak az FBI-nak, hogy elmondják, hogy a rossz fickót kapták el, és a szívem szakadt bele. Ezerszer nagyobb bűntudatom volt ettől, mint a Kronos miatt.
 Ki akart adni egy teljes vallomást, de az ügyvédei lebeszélték róla. Újabb adományok futottak be, és több szakértő is az ő pártján állt – többek között azért, mert a beismerés hiányát az ártatlanság kinyilatkoztatásaként interpretálták. Más kiberbiztonsággal foglalkozó blogerek elkezdték feltúrni Hutchins múltját, és rátaláltak a HackForums-os botnetekre és malware-ekre, de a támogatottsága továbbra sem csökkent. Sokan úgy gondolták, hogy mind hibázunk, és a WannaCry-os hőstette jóváteszi fiatalkora bűneit. 
Eközben Hutchins elkezdett inni és drogozni, depresszióval és öngyilkos gondolatokkal küzdött.
 2018 tavaszán, kilenc hónappal a letartóztatása után a vád felajánlotta Hutchinsnak, hogy ha mindenkiről elmond mindent, akikkel valaha együtt dolgozott vagy hekkerkedett, akkor elengedik a börtönbüntetést. Leginkább Vinnyre voltak kíváncsiak.  Hutchins ezt visszautasította, mert nem akart mást bemártani, hogy a saját bőrét mentse. Ha el is fogadta volna az alkut, olyan priusza lett volna, hogy valószínűleg soha többé nem térhetett volna vissza az USA-ba (régóta arra vágyott, hogy ott éljen).
 Végül 2019 áprilisában, hosszas jogi huzavona után Hutchins elfogadott egy új alkut. A tízből két vádpontban bűnösnek kellett vallania magát, és cserébe a vád nem kért konkrét büntetést. A bíró így legfeljebb 10 év letöltendőt és félmillió dollár büntetést szabhatott ki. Ezek után végre a blogjára is írhatott egy rövid beismerést. Ezt egy kicsit részletesebb tweet követte, amiben megpróbált szétzúzni egy népszerű félreértést, miszerint csak azért volt képes megállítani a WannaCryt, mert fiatalabb korában illegális ügyletekkel kitanulta a szakmát. 
Van egy tévképzet, miszerint ahhoz, hogy biztonsági szakértő lehess bele kell kóstolnod a sötét oldalba. Ez nem igaz. Mindent megtanulhatsz legálisan, amit csak tudnod kell. Maradj a jó oldalon
 – írta. 
Júliusi tárgyalásán Joseph Stadtmuller bíró kezében volt a sorsa. A bíró Hutchins ügye előtt utoljára 20 évvel korábban foglalkozott kiberbiztonsági váddal. Az ítéletben kifejtette, hogy szerinte Hutchins korai bűnei eltörpülnek hősi teljesítménye mellett, és ettől egyedi az ő ügye. Azon morfondírozott, hogy vajon mi hasznosabb: ha másoknak elrettentő példaként szolgálva börtönbe küldi Hutchinst, vagy az, ha a zsenialitását továbbra is a jó szolgálatára fordíthatja, hiszen a számítógépek terjedésével újabb és újabb veszélyek és problémák kerülnek elő.
Önhöz hasonló egyénekre lesz szükség, akik értenek hozzá, még akár csupán 24-25 évesen is, hogy megoldják a problémákat.
 A bíró végül úgy döntött, hogy a pozitív tettei túlszárnyalják a bűneit, így  a tárgyalás előtti két éven túl nem jár neki szabadságvesztés, csak egy év felügyelet, ami mellett szabadon élhet. Ezt Hutchins Twitteren meg is köszönte neki. 
Sentenced to time served! Incredibly thankful for the understanding and leniency of the judge, the wonderful character letter you all sent, and everyone who helped me through the past two years, both financially and emotionally.— MalwareTech (@MalwareTechBlog) July 26, 2019 
A történetét most nem azért osztotta meg, nem azért ment bele a Wired mindent leleplező interjújába, hogy megbocsátást nyerjen, hanem hogy elmesélje a történetet. Úgy érzi, csak úgy vethetne véget a többéves bűntudatnak, ha vissza tudna menni az időben, és megállíthatná azokat, akik segítettek neki.
Nem akarok többé a WannaCry-os vagy Kronos-os fickó lenni. Csak olyan valaki akarok lenni, aki segíthet, hogy a dolgok jobbak legyenek.
Akták
Kiberbiztonság
márc  7.
Botrányos helyzetben az Avast, eladta felhasználói adatait
Több millió dolláros bírságot kapnak.
márc  6.
Elérkezett a mesterséges intelligencián keresztül támadó férgek ideje
A mérgezett intelligens asszisztens minden adatot átad, és terjeszti a kártevőt.
febr 19.
Már berúgta az ajtót a terror újabb fajtája, a jövő egyik legnagyobb kihívása lehet
Nem tudjuk, hogy ki és milyen képességekkel bír.
Még 787 cikk az aktában
Töltés"
Hungary,2020-05-09,Index.hu,https://index.hu/belfold/2020/05/09/argentina_kinnragadt_magyar_kulugy_koronavirus_lezaras/,"Most látom, hogy ez rossz döntés volt","Edmond még januárban ment ki Dél-Amerikába, majd amikor beütött a járvány és a külügy segítségével haza tudott volna menni, felajánlotta a helyét azoknak, akiknek akkor sürgősebb volt hazajutnia. Ma már nem ezt tenné, mert Buenos Airesben ragadt, havonta százezreket fizet és egyik járatra sem tudja felkönyörögni magát. Legutóbb csütörtökön hozott haza 120 magyart a külügy, őket elsősorban Észak-Amerikából. Eddig több mint 9500 magyarnak segítettek így hazajutni, 624 ember esetében pedig folynak az előkészületek.
Edmond január 6-án érkezett Argentínába. Februárban néhány napot Uruguayban, márciusban egy ideig Brazíliában volt, március 6-án érkezett vissza Buenos Airesbe. Azóta is ott van, egy Airbnb-s lakásban lakik. Van egy kis informatikai cége, ezért onnan dolgozik, de havi 1200-1500 dollárja (380-480 ezer forintnak megfelelő összeg) megy el, ennyi az ott tartózkodás költsége.
""Mivel teljesen bizonytalan, hogy haza tudok-e jutni és mikor, ezért kénytelen vagyok maximum egy hétre foglalni az Airbnb-t, így még ott sem tudom kihasználni az esetleges havi kedvezményt. Anyagilag teljesen ki vagyok szolgáltatva, a dolgok jelen állása szerint, ha holnap elfogy a pénzem, akkor semmi érdemi hivatalos segítségre nem számíthatok"" - mesélte az Indexnek.
Ráadásul arra is fel kell készülnie, hogy ha vissza tud is térni Magyarországra, a különféle államok által szervezett úgynevezett repatrációs járatok nem ingyenesek, sőt, ezért arra is vigyáznia kell, hogy 800-1200 dollár mindig legyen nála. Igaz, ez is csak arra lehet elég, hogy Európa valamelyik nagyvárosába jusson el, és onnan még meg kell szerveznie, ki kell fizetnie a hazautat.
Az üres Ezeiza nemzetközi repülőtér Buenos Aires-ben 2020. május 6-ánFotó: Anadolu Agency / Getty Images Hungary
Edmond először március 19-én fordult segítségért a Külgazdasági-és Külügyminisztériumhoz. ""Az elejétől kezdve az a kommunikáció, hogy nem tudnak semmit! Volt április elején egy járat, amire kevés hely volt, ott ajánlottak hazajutást, de akkor felajánlottam azoknak, akiknek azonnal haza kell jutniuk. Megírtam a konzulátusnak, hogy egyelőre, egy-két hónapot maximum még tudok maradni, látva a teljes felfordulást a világban, menjen az, akinek szül a felesége vagy olyan dolga van, ami miatt azonnal haza kell mennie. Magam is több ilyen kétségbeesett emberrel beszéltem.
Akkor is megírtam nekik, hogy én sem tudok maradni örökké, de úgy éreztem, segítenem kell másoknak. Most látom, hogy ez egy nagyon rossz döntés volt magamra nézve""
- vont szomorúan mérleget.
Valóban nem volt túl jó döntés. Március közepe után ugyanis folyamatosan zárták le a távoli országok reptereit, számos repülőtársaság egymás után törölte a járatokat. Sok magyar rekedt kint Észak-, Közép- és Dél-Amerikában, számukra egyetlen remény maradt a hazajövetelre: az úgynevezett repatriációs járat (amivel kvázi kimentik a pórul járt magyarokat). 
Azt ígérték, hogy mindenkit hazahoznak valahogy
A külügyben márciusban - Sztáray Péter államtitkár vezetésével - létrejött egy olyan munkacsoport is, amely a külföldön rekedt magyarok hazahozatalát segítette, szervezte, fogadta és koordinálta az igényeket. Erre az időszakra tehető egyébként, hogy a külügy vezetése meg is dorgálta azokat a külképviseleteket, amelyek nem szorgoskodtak eléggé abban, hogy a tőlük segítséget kérő magyaroknak segítsen. Mindez tehát arra utalt, hogy a külügynek nagyon is fontos, hogy minden magyaron segítsenek. 
Senkit nem hagyunk magára, a Magyarországon élőket megvédjük, a külföldön rekedt magyarokat hazahozzuk, a gazdaságot pedig újraindítjuk
- ezt Szijjártó Péter mondta az Országgyűlés március 30-ai ülésén, egy napirend előtti felszólalásában.
Legutóbb csütörtökön hozott haza 120 magyart a külügy, őket elsősorban Észak-Amerikából. A világ 116 országából eddig 9529 embert hoztak haza, és még mindig szervezik 624 magyar hazatérését, mondta Szijjártó. A miniszter azt is elmondta, hogy a világ 116 országából eddig 9529 embert hoztak haza.
Március végén már megkérdeztük a külügyet, hogy hány magyar rekedhetett külföldön. Akkor pontos számot nem árultak el, mindössze annyit, hogy azon a héten 3700 magyart sikerült hazahozniuk. (Március 28-a előtt kérdeztünk rá erre, tehát azóta több mint kétszer ennyi embernek sikerült segíteni.) 
A Külügyminisztérium március végén azt is írta az Indexnek, hogy ahol teljes zárást rendeltek el (mint számos dél-amerikai országban), ott megvizsgálják, hogy bármely európai ország küld-e járatot, ha igen, van-e azon szabad hely. A terv egyébként akkoriban az volt, hogy ahol nagy területen vannak szétszórva magyarok, ott, ha szükséges, regionális csomópontot hoznak létre, vagyis kijelölnek egy központi helyet, ahonnan el tudják őket hozni. Azt is figyelik, hogy uniós szervezésben hova indul repülő, ehhez javaslatokat is tesznek.
Szijjártó Péter miniszter még április elején azt mondta, hogy 8000 magyarnak sikerült a hazajutása, de még így is van nagyjából 900 ember, aki külföldön rekedt. 
Szijjártó Péter az Országgyűlés plenáris ülésén 2020. március 30-án.Fotó: Máthé Zoltán / MTI
De térjünk vissza Edmond esetére!
Ő a külügyből nem kapott külön kapcsolattartót, egy idő után pedig már a személyes aláírások is elmaradtak a konzulátusi és nagykövetségi levelekről. “A szavak szintjén kedvesen reagálnak, de semmi érdemi segítséget nem kaptam és kapok!” - mondta.
Kinevették az Air France-nál
Edmond csak repatriációs járattal tudná elhagyni Argentínát, de ilyet járatot Magyarország nem indít, ezért más országok járataira próbálja felkönyörögni magát. Szerinte kuncsorognia kell, de eddig ezzel sem járt sikerrel. Edmond elmondása szerint a gyakorlatban ez úgy néz ki, hogy a magyar nagykövetség e-mailben közli vele, hogy próbáljon helyet foglalni egy adott járatra.
“A legutóbb egy francia járatot írtak, de vicc volt az egész! Az Air France kinevetett, mikor felhívtam az angol nyelvű nemzetközi ügyfélszolgálatot, hogy erre a gépre én, mint magánember nem tudok jegyet venni. Szó szerint nevetett a call centeres hölgy, hogy a magyarok ezt ajánlották! A magyar Air France irodában is beszéltem egy hölggyel, aki mondta, hogy többen keresték ezzel a járattal kapcsolatban, nem tudja,  honnan veszi a nagykövetség és a külügy, hogy ez így működik! Az a baj, hogy ígérget a nagykövetség és a külügy, hogy majd találnak ilyen repatriációs járatot, de miután beszéltem az angol, a német, a svájci és a spanyol konzulátusokkal és mindenhonnan visszautasítást kaptam, én már nem nagyon bízom ebben” - mondta az Indexnek.
Egy levélben a külügyesek Edmond ""szemére vetették"", hogy április elsején nem vette igénybe az egyik mentesítő járatot (ez volt az, amit nagylelkűen felajánlott másnak, akinek nagyobb szüksége volt rá), és mivel ezek a mentesítő járatok nem olyan gyakoriak, mint a kereskedelmiek, ezért egyik magyar külképviselet sem tehet arra ígéretet, hogy a segítségre szoruló állampolgároknak az éppen biztosítható segítségen túl egy másik, nekik inkább megfelelő időpontban is képes lesz hasonló segítséget felajánlani.
A Külgazdasági és Külügyminisztérium (KKM) által közreadott képen a koronavírus-járvány miatt Észak-Amerikában rekedt magyar álampolgárokat hazaszállító repülőgép a Liszt Ferenc-repülőtéren 2020. április 2-án.Fotó: Kkm / MTI
Edmond nem tudja, hogy rajta kívül Dél-Amerikában hányan ragadhattak. Ezt próbálta megtudni a külügytől is, mert szeretett volna egy Facebook-csoportot szervezni, hogy legalább összefogjon a többiekkel, hátha úgy többre mennek. ""Most elkezdem szervezni, lássuk meg, hányan is vagyunk. Dél-Amerikában, biztos sokan. Van egy utazós csoportunk, ott nagyon sokan írnak hasonlókat Dél-Amerikából, csak ők talán még nem olyan dühösek, mint én, illetve sokaknak van helyi párja, kevésbé viseli meg őket a dolog egyelőre"" - magyarázta a férfi.
Edmond esetéről természetesen megkerestük a külügyi tárcát is, ahol közölték: ""jelenleg is zajlik minden idők legnagyobb magyar repatriálási akciója"".
""Eddig 116 országból mintegy 10 ezer, önhibáján kívül külföldön rekedt magyart sikerült hazahozni, további 624 személy esetében pedig folynak az előkészületek. Dél-amerikai külképviseleteink folyamatos kapcsolatban vannak azokkal a magyarokkal, akik regisztráltak konzuli védelemre, kollégáink minden lehetséges segítséget és információt megadnak nekik a hazajutáshoz"" - közölte a minisztérium.
(Borítókép: Az argentín fővárosban egy férfi kel át az Avenida 9 de Julio sugárúton Buenos Airesben 2020. április 29-én. Fotó: Marcelo Endelli / Getty Images Hungary)
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-05-08,Index.hu,https://index.hu/belfold/2020/05/08/megszuntettek_egy_130_eves_jozsefvarosi_epulet_muemleki_vedettseget/,"Megszüntették egy 130 éves, józsefvárosi épület műemléki védettségét, hotel épül","Megszüntették a 130 éves, józsefvárosi Heinrich-udvar műemléki védettségét, és kiemelt beruházássá minősítették az épület átépítését, így a kerület építési szabályait sem kell majd betartaniuk – számolt be az Átlátszó.hu.  
Heinrich-udvar: újabb budapesti műemlék átépítését tették lehetővé kormányrendelettel from atlatszo.hu on Vimeo.
Az Iparművészeti Múzeummal szemben, az Üllői út 32. alatti  Heinrich-udvart  Vasudvarnak is hívják, egykor a vasgyáros Heinrich család tulajdona volt. Az épületegyüttes három részből áll: az Üllői úti bérpalotából, az udvari földszintes raktárépületekből, és a Mária utcai többemeletes raktárból, amiben például a Tilos Rádió is működött.
Az épületegyüttes mindhárom elemét az 53/2011. (VIII. 25.) NEFMI rendelet nyilvánította védetté, ami kiterjedt az udvari földszintes szárnyakra is. Tavaly decemberben az épület védettségét váratlanul megszüntették, május elején pedig kiemelt beruházásként sorolták be a projektet, így mostantól a kerület építési szabályait sem kell betartania a beruházónak – írja az Átlátszó. 
Az építkezés miatt a környéken lakók panaszkodnak, és egy önkormányzati képviselő is felszólalt. A szomszédos épületek ingatlan-tulajdonosai szerint az épület udvarán tervezett új, magas ház teljesen elveszi majd a fényt a lakásaiktól. Sátly Balázs (LMP) józsefvárosi önkormányzati képviselő szerint a beruházás keretében egy 117 szobás hotelt és 218, döntően airbnb-zésre alkalmas lakást húznak fel.
Józsefvárosnak ezen a részén, az úgynevezett Palotanegyedben tavaly szigorodtak a beépíthetőségi szabályok, de a Heinrich Passage Ingatlanfejlesztő Zrt. ingatlan-projektjének sikerült még az új szabályozás érvénybe lépése előtt, tavaly nyáron beadnia a terveket. Korábban műemlékvédelmi szempontok miatt egyszer már elkaszálta a Miniszterelnökség a védett épület részleges bontásával és újraépítésével megvalósítandó beruházást – írja az Átlátszó cikke."
Hungary,2020-05-07,Index.hu,https://index.hu/gazdasag/2020/05/07/lakasar_csokkenes/,"Biztos már a lakáspiaci fordulat, esnek az árak","Megindult az árcsökkenés az ingatlanpiacon, a múlt év utolsó negyedében az előző három hónaphoz képest már esett az új és a használt lakások ára is a KSH és az Ingatlan.com adatai szerint. Ehhez jön majd még a járvány okozta keresletcsökkenés, hiszen ez még bőven a járvány előtti időszak adatait jelenti. 
Több lényeges változás is látható a lakáspiacon. A friss adatokból kiderül, hogy megállt a drágulás. Már a múlt év során látszott, hogy a befektetési célú vásárlók lényegében eltűntek a nagyvárosokból, az országos piacon pedig az évek óta tartó drágulás miatt az árak a tető közelébe értek. Ezt jelzi, hogy a múlt év utolsó három hónapjában az előző negyedévhez képest a használt lakások ára 3 százalékkal csökkent. Az újaké pedig 1,7 százalékkal ment lejjebb.
- mondta el Balogh László az cégtől. A tranzakciók számáról még nincs végleges adat, de arra számít, hogy érezhetően alacsonyabb lesz tavaly, mint tavalyelőtt, kevesebb lakás talált gazdára.
 Azt látjuk, hogy a kínálati árakból a tulajdonosok nem igazán akarnak engedni, miközben a kereslet még a koronavírus nélkül is csökkenő tendenciát mutatott tavalyhoz képest. Ráadásul a járvány miatt sokan kerülhetnek anyagilag nehéz helyzetbe, ami szintén hatással lehet a kereslet fizetőképességére. Aki ténylegesen el szeretné adni a lakását, és másikba költözne, annak várhatóan engednie kell az árból.
- mondta még Balogh.
Szerintük emellett a másik lényeges hatás, hogy a 2014-ben a lakáspiaci boom Budapest belső kerületeiből indult, részben a befektetési célú vásárlásoknak köszönhetően. Megnőtt ugyanis a kereslet a turizmusra épülő, rövid távra kiadó lakóingatlanok, azaz lényegében az airbnb-ztetés iránt. De a hosszabb távra kiadó lakásokra is fokozott igény mutatkozott. Emellé a lakosság pénzügyi helyzetének javulása, az alacsony lakáshitelkamatok szintén élénkítették a keresletet az ingatlanok iránt az elmúlt években.
Indul a verseny a bérlőkért, vevőkért, elsőként Budapesten
Most viszont fordított a helyzet, mint 2014-ben volt:
Budapest belső kerületeiben az albérletek bérleti díja majdnem negyedével csökkent,
mert megcsappant a turisták száma, azaz kevesebb a bérlő. Márpedig az albérletárak ilyen mértékű zuhanása a befektetési célra vásárolt ingatlanok értékét is csökkenti, ami a többi ingatlan eladási árait is mérsékelheti, főként a fővárosban.
A többi nagyvárosban ez a hatás kevéssé lesz érezhető, hiszen az egyetemvárosokban főként diákok és egyéb munkavállalók béreltek lakást többnyire hosszabb távra. Így ezeken a településeken egyelőre még nem is jelentek meg az albérletkínálatban nagy tömegben az üresen álló lakások, amik a bérleti díjakat és a lakások értékét lefelé húznák. Összességében tehát csökkenhet a különbség a fővárosi és vidéki lakásárak között a következő időszakban.
Az már hónapok óta látható, hogy a vevők erősebb pozícióba kerülnek, de ez most az árakat lefelé terelő hatás miatt fokozódhat. Baloghék egyébként az idén még tavalyinál is kevesebb lakáspiaci tranzakcióra számítanak, tovább folytatódhat a lassulás, a tulajdonosok pedig kezdhetnek versenyezni a vevőkért.
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés"
Hungary,,Index.hu,https://index.hu/belfold/2020/05/06/a_legfontosabb_hirek_a_koronavirusrol_szerdan/az_airbnb_elkuldi_1900_dolgozojat/,Title not found,Content not found
Hungary,2020-05-06,Index.hu,https://index.hu/gazdasag/2020/05/06/airbnb_elbocsatas_dolgozok_negyede/,Az Airbnb kirúgja a dolgozói negyedét,"A koronavírus-járvány miatt leálló turizmus egyik nagy elszenvedője az Airbnb, ami bejelentette, hogy megválik a dolgozói nagyjából negyedétől.
A cég vezérigazgatója és alapítója, Brian Chesky azt írta a dolgozóknak, hogy a cég idei tervezett bevételei nagyjából a tavalyi bevételek felére estek vissza, és ugyan 2 milliárd dollár értékben sikerült tőkét bevonniuk a cégbe, a járvány előrehaladtával be kellett látniuk, hogy komolyabb megszorításokra lesz szükség.
„Ezek a lépések ugyan szükségesek voltak, de az is nyilvánvalóvá vált, hogy továbbiakra van szükség, amikor két nagyon kemény igazsággal szembenéztünk:
Nem tudjuk, mikortól lehet újra utazni.
Nem tudjuk, hogy miként változik meg az utazás, amikor visszatér.
Tudjuk, hogy az Airbnb ki fog lábalni ebből a válságból, de a változások nem átmenetiek vagy rövid életűek lesznek. Ezért alapvetően kell megváltoztatnunk az Airbnb-t azzal, hogy csökkentjük a dolgozóink számát, és átalakítjuk az üzleti stratégiánkat. A nagyjából 7500 munkavállalónk közül közel 1900-nak kell majd távoznia a cégtől, ami nagyjából a dolgozók 25 százalékát jelenti"" - írta a vezérigazgató.
Azt is bejelentette, hogy leállítanak minden korábban elindított bővülési projektet.
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-05-04,Index.hu,https://index.hu/gazdasag/2020/05/04/20_ezer_forinttal_csokkenhetett_az_atlagos_berleti_dij_budapesten/,Akár 20 ezer forinttal csökkenhetett az átlagos bérleti díj Budapesten,"A márciusi sokkhatás után egyértelműen életre kelt a budapesti albérletpiac, részben a csökkenő bérleti díjak hatására élénkült a bérlők kereslete a kiadandó lakások iránt a Rentingo.com adatai alapján. A cég közleménye szerint
a bérlők jelenleg már több mint 20 ezer forinttal kevesebbet fizetnek egy átlagos albérletért januárhoz képest, és a bérleti díjra vonatkozó alku általánossá vált.
Várhatóan a bérleti díjak csökkenése lassulni fog májusban, visszapattanására azonban aligha számíthatunk, mert a korábban Airbnb-n kiadott lakások folyamatosan jelennek meg a hosszú távú bérleti piacon, és hétről hétre növelik a kínálatot.
Forrás: Rentingo
A kiadó lakások meghirdetett átlagos bérleti díja Budapesten idén áprilisban 148 ezer forint volt, ami 8 százalékos csökkenést jelent a márciusi adatokhoz viszonyítva. Így a januári 169 ezer forintos tetőzéshez képest már több mint 20 ezer forinttal kell kevesebbet fizetni egy átlagos budapesti albérletért. Ráadásul a kínálatot folyamatosan bővítő korábbi airbnb-s lakások jellemzően belvárosi, felújított és teljesen berendezett ingatlanok, így a bérlők számára az ár/érték arány sokkal kedvezőbb lett akár az év elejéhez, akár a tavalyi évhez viszonyítva.
Még érdekesebb képet mutat a Rentingo.com bérlői adatbázisa alapján a piac keresleti oldala, amely szerint az áprilisban regisztrált bérlők átlagosan 133 ezer forintos bérleti díjat fizetnének. A bérlők által fizetendő összeg februárban még jelentősen emelkedett, de a márciusi és áprilisi visszaesés után a fizetőképes kereslet már a januári 138 ezer forint alatt van.
A kínálati és keresleti oldal közötti különbség jelentősen csökkent a múlt hónapban, míg januárban a meghirdetett bérleti díjak még 22 százalékkal múlták felül a fizetőképes keresletet, addig áprilisban 12 százalékra szűkült ez a rés.
A magasabb bérletidíj-csökkenéssel párhuzamosan a bérbeadók nem folytatták tovább a kaució mértékének csökkentését, az áprilisban meghirdetett lakások esetén a tulajdonosoknak csak 29 százaléka elégszik meg 1 hónap kaucióval, 70 százalékuk pedig 2 hónapot kér a bérlőktől.
A vírus hazai megjelenésekor írtunk róla, hogy milyen hatásai lehetnek a járványnak és a nyomában járó válságnak az ingatlanpiacon, az elemzők már ekkor is albérletár-esésre és az ingatlandrágulás befékezésére (illetve átmeneti visszafordulására) számítottak. 
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés"
Hungary,,Index.hu,https://index.hu/belfold/2020/05/04/koronavirus_majus4/megerkezett_az_alberletpiacra_a_virushatas_csokkennek_a_berleti_dijak/,Title not found,Content not found
Hungary,2020-04-14,Index.hu,https://index.hu/gazdasag/2020/04/14/apartman_hotel_hosszu_tavu_kiadasa_szallodaban_lakast_berelni_koronavirus_turizmus_valsag/,Már szállodai szobákat adnak ki hosszú távra,"Hogy alakul a kínálat az albérletpiacon?
Mik a szállásadók stratégiái a válságban?
Mi történik a rövid távú kiadásra vett lakásokkal?
Kik azok az Airbnb-sek, akik most tényleg megszívják?
Vannak, akiknek már nincsenek kérdéseik, És vannak, akik az Indexet olvassák.
Támogass te is!
Meglepő hirdetésekbe botolhat, aki mostanában kiadó garzonlakást keresgél az online apróhirdetési oldalakon: a hagyományos kereslet teljes elapadása miatt egyes szállodák hosszabb távra próbálják meg kiadni a szobáikat. 
A klasszikus hotelek, amelyekben maximum egy minibár van a szobákban, ezt persze nem tudják megtenni. Az apró lakásokat imitáló apartamanokkal rendelkező szállodák viszont annál inkább, ezért jobb híján most – a békeidőben Airbnb-ként hasznosított lakások mellett – ezek az egységek is növekvő kínálatot gyarapítják. 
Felrobban a kínálat
Az Ingatlan.com múlt heti adataiból már látszott, hogy robbanásszerűen nő az albérletek kínálata, ráadásul az árak is fokozatosan egyre lejjebb csúsznak: 
Budapesten a 100 ezer forint alatti kiadó lakások száma 215 százalékkal nőtt egy hónap alatt. 
A folyamat hátterében szakértők szerint egyértelműen az áll, hogy a turizmus leállása miatt egyre többen adják ki az eddig Airbnb-n és hasonló oldalakon keresztül rövid távú kiadás keretében hasznosított lakásukat közép- és hosszú távra.
Amíg csak sima társasházi lakásokról van szó, addig ebben nincs semmi rendkívüli (bár mint látni fogjuk, a kifejezetten Airbnb-zésre vásárolt ingatlanokkal most meggyűlhet egyes tulajdonosok baja), eggyel érdekesebb viszont, hogy már a rugalmasabb szállodások is igencsak versenyképes ajánlatokkal próbálkoznak az albérletpiacon. 
Szállodában lakni hónapokig
Apróhirdetésként a napokban találkoztunk például olyan hirdetéssel, amely bár a közvetlenül tulajdonostól kivehető, tégla építésű lakás kategóriát gazdagítja, valójában a képek alapján inkább emlékeztet szállodai apartmanszobára.
Fel is is hívtuk a megadott telefonszámot, és rögtön kiderült, hogy a két dolog nem zárja ki egymást: a vonal másik végén a Hegyalja úti Hotel Charles tulajdonosa, Szombati Károly jelentkezett, aki megerősítette, hogy turisták híján most a szokásosnál hosszabb távra adnák ki az egységeiket.
A Charles ebből a szempontból jobb helyzetben van, mint egy átlagos szálloda, ugyanis eleve egy olyan házban működik, amely nem száz százalékban hotel, találhatóak benne rendes lakások is. Magukat a hotelszobákat pedig szintén megtartották garzonlakás jellegű apartmannak, a fürdőszobán felül található bennük egy kicsi konyha. A fővárosi szállodák többsége nem ilyen, de a hasonló konstrukcióban működők most szintén szerencsét próbálhatnak ezen a piacon, Szombati ugyanakkor nem tudott olyan versenytársról beszámolni, ahol meglépték ezt.
A hirdetés példájánál maradva, a Hotel Charles épületnek ráadásul két bejárata van, az egyik a szállóvendégek, a másik az állandó lakók, lakástulajdonosok használatában, így aki hosszabb távra venne ki most náluk szobát, annak nem is kellene úgy éreznie minden hazajövetelkor, hogy egy hotelba érkezik. Szombati Károly azt mondta,
első körben 3 hónapra próbálják meg kiadni a szobákat, de mivel ők sem tudják, mi következik utána, adott esetben nyitottak a hosszabbításra
a most beköltöző bérlőkkel. Annak, aki hosszabb távra keres albérletet, a potenciális újabb költözködés néhány hónap után nem feltétlen a legvonzóbb opció, ezt a bizonytalanságot az árral próbálják ellensúlyozni:
a 30 négyzetméter körüli apartmanokat 50-70 ezer forint (plusz rezsi) havi bérleti díjért hirdetik,
miközben a korábban szezontól függően éjszakánként 18-35 ezer forintba került a kibérlésük a hotelban. 
Fotó: ingatlan.com
A hirdetésben még az is szerepelt, hogy a szálloda alsó szintjén található étteremből igény esetén biztosítják mindhárom étkezést (elvitelre), az étterem működését azonban időközben felfüggesztették. Ettől függetlenül igény esetén reggelit szobaszervizzel tudnak biztosítani, monda Szombati.
Ahogy a hotelekben lenni szokott, mosógép nincs az apartmanokban, de az új helyzetre tekintettel beállítottak a jövőbeli bérlőknek egy közös használatú mosógépet és porszívót, felárért pedig bárki kérhet ruhatisztítást, takarítást a még dolgozó néhány fős személyzettől. Sőt, plusz pénzért még háziállattal együtt is lehet költözni. 
Apartmanhotelből rendes bérház
Hasonló a helyzet az olyan apartmanhotelek piacán, ahol közvetítőcégek egymástól független tulajdonosok ingatlanjait tartották kézben és szervezték meg ezek hasznosítását rövid távú kiadás formájában. Budapesten ezek a társaságok egyenként akár százas nagyságrendű lakást menedzseltek,
a belvárosban akadnak olyan bérházak, amelyeknek nagyobb része az utóbbi években már ilyen, egy közvetítő alá tartozó ingatlanokból állt.
Vagyis külső szemmel a szállodás cégéren kívül nem sokban különböztek a Charles Hotel-féle konstrukciótól. Persze a valóságban nagyon más helyzet az, ha 30 lakáshoz 30 különböző tulajdonos tartozik, akikkel a feltételek drasztikus változása esetén le kell tárgyalni a hogyan továbbot. Ez a folyamat zajlott, zajlik az utóbbi hetekben a kezelőcégek és az ingatlanbefektetők között.
A válság kezdetén, egy hónappal ezelőtt az egyik nagy apartmanhoteles vállalkozás vezetőjétől azt hallottuk, arról próbálják meggyőzni a tulajokat: ne vonják ki a rendszerből a lakásaikat ne kezdjenek önállóan akciókba (például a lakások külön-külön meghirdetésével albérletnek), hiszen ez a struktúra biztosította a bevételüket eddig is, ha hagyják tönkremenni, akkor a vihar elvonultával sem lesz, aki megszervezi a folyamatokat.
Most újra beszéltünk a cég képviselőjével, aki arról számolt be, hogy már nagyban zajlik az átállás, az ügyfelek többsége egyéni tárgyalások után bent hagyta a rendszerben az ingatlanját, csak mostantól hosszú távra próbálja kiadni helyettük a közvetítőcég. Ehhez értelemszerűen nincs már szükség annyi alkalmazottra, így mostanra az állomány kétharmadát el kellett bocsátaniuk, árak tekintetében pedig azt tapasztalják, hogy egyelőre hétről hétre mennek egyre lejjebb. Érdekes, hogy ők a szállodatulajdonossal ellentétben
már nem is reménykednek benne, hogy nyár végére visszajöhet a piac: egy éves szerződésekkel kínálják a korábban jelentős haszonnal napokra kiadott lakásokat.
A cég tulajdonos-ügyvezetőjének véleménye szerint lehetséges, hogy arra a szintre, ami tavaly nyáron jellemző volt, csak 5-10 év múlva rendeződik vissza a kereslet, addig pedig csak a legjobb minőségű lakások lesznek kapósak a rövid távú kiadás piacán.
Nagyot szív, aki túlárazott lakást vett
A lakások minősége egyébként is kulcskérdéssé vált az új helyzetben, sok ingatlanbefektetőt ugyanis sokként érhet a felismerés, hogy
a lakása, amit kifejezetten rövid távú kiadásra vásárolt, rendes albérletnek nagyjából alkalmatlan. 
Sok lakásvásárló az elmúlt évek belvárosi Airbnb-boomjában nem fektetett elég nagy hangsúlyt arra, hogy újdonsült befektetése jól hasznosítható legyen a hosszú távú bérleti piacon is, hiszen semmi nem utalt arra, hogy belátható időn belül valami útját állhatja a turizmus bővülésének.
Apartmanhoteles forrásunk szerint így mehettek el magas négyzetméteráron nagy számban olyan lakások is, amelyek hátrányai pár napos tartózkodás alatt nem olyan zavaróak, de albérletként már azok; például magasan van, de nincs lift, rossz a beosztása, forgalmas utcára néz az ablaka, lerobbantak a társasház közös terei, vagy balhés a szomszéd. 
Az ilyen ingatlanokat megvásárlók most sokkal rosszabb helyzetbe kerülnek, mint az egyébként szintén Airbnb-zésre vett, de jobb lakások tulajdonosai. Utóbbiak között sok olyan is van, amelyet kimondottan magasabb árkategóriájú lakáshotelnek szántak, ezek viszont jó elhelyezkedésükkel, minőségi berendezésükkel, korszerű kialakításukkal leiskolázzák az albérletpiacon forgó átlaglakást, ami az általános kínálatbővülés körülményei között nagyon jól jöhet a tulajdonosoknak. 
(Borítókép: Bérlő érkezik egy Airbnb-n foglalt lakásba. Fotó: Jens Kalaene / picture alliance / Getty Images)
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés"
Hungary,,Index.hu,https://index.hu/belfold/2020/04/27/koronavirus_apr27/az_airbnb_takaritasi_protokollt_vezet_be_a_jarvany_miatt/,Title not found,Content not found
Hungary,2020-04-27,Index.hu,https://index.hu/gazdasag/2020/04/27/airbnb_koronavirus_uj_takaritasi_szabalyok_24_oras_uresen_allas/,"Az Airbnb előírja, hogyan kell kitakarítani a lakást","A koronavírus-járvány miatt a lakáskiadással foglalkozó Airbnb piaca is összeomlott. A járvány utáni időszakra készülve, és a vendégek bizalmának növelése érdekében a cég új takarítási protokollt vezet be, és a két kiadás közötti időszakot is szabályozza.
Az Airbnb egy közleményében azt írta, negyvenoldalas dokumentumot készítettek, amelyben részletesen taglalják a különböző helyiségek takarítási módszereit és tisztasági sztenderdjeit. Még azt is felsorolják, hogy milyen vegyszereket, módszereket és védőeszközöket ajánlatos használni a takarításhoz. 
A protokoll azt is előírja, hogy két bérbeadás között legalább 24 órának kell eltelnie, így az életben maradt vírusok nagy része is elpusztulhat. De a lakáskiadóknak arra is lehetőségük lesz, hogy 72 órára blokkolják a következő foglalást, így még nagyobb esélye van a vírusok elpusztulásának. Az új protokoll jövő hónap elején léphet életbe.
Chris Lehane a cég alelnöke azt közölte, hogy egy felmérés alapján jutottak arra, hogy a vendégeknek kiemelte fontosságú a tisztaság, és szerették volna tudni, hogy mit is csinálnak ennek érdekben a bérbeadók. 
(via USA Today)
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-04-10,Index.hu,https://index.hu/gazdasag/penzbeszel/2020/04/10/covid-19_utan_-_mit_hoz_a_masnap/,Covid-19 után: mit hoz a másnap?,"Miközben a világ még a koronavírus-járvány következtében kialakult brutális és nyugodtan kijelenthetjük, soha nem látott mértékű gazdasági padlófék miatti tűzoltással van elfoglalva - és nem tudjuk, ez mennyire lesz sikeres – egyre inkább az is előtérbe kerül, hogy milyen hosszú távú hatásokkal számolhatunk, milyen erős lesz majd a növekedési kép és milyen jellegű lesz a minden bizonnyal átalakuló társadalmi-gazdasági szerkezet. A kérdés széles spektrumú és számos a bizonytalansági tényező, de néhány fontos irány már érzékelhető és látható.
Átalakuló globalizáció
A járvány szembetűnővé tette a kontinenseken átnyúló, koncentrált termelési láncok problémáit. A végletekig kihegyezett költséggazdálkodás, a méretgazdaságosságra való törekvés ezt ugyan logikussá tette, de mostanra egyértelműen látszik a folyamat árnyoldala: számos terméknek van csak kevés számú, vagy egyetlen termelője, sokszor egy távoli országban.
Ezek közé tartozik számos elektronikai alkatrész, technológiai eszköz vagy éppen gyógyszer-alapanyag is és a sort még lehetne folytatni. A just-in-time rendszerek egyre szélesebb körben való bevezetése, a szigorú készletgazdálkodás pedig még fokozta is ezen struktúra sérülékenységét. A kialakuló hiány pedig hirtelen kezelendő komoly problémává vált.
Mi lesz a megoldás? A méretgazdaságosság kérdése továbbra sem lesz megkerülhető, nem gyárthat minden ország mindent. Nem fogunk visszatérni a globalizáció előtti időszakhoz. Ugyanakkor az nagyon valószínű - és erre állami ösztönzők is jönnek majd – hogy a nagy gazdasági régiók - az USA, Európa és Kína a hozzájuk kapcsolódó “szatellit” területekkel a mostaninál sokkal önállóbb termelési centrumokká alakulnak majd bizonyos termékek esetében, a nagy régiók közötti kereskedelem pedig a korábbinál kevésbé lesz intenzív.
A jövőben nem akar majd egyetlen ország sem arra kényszerülni, hogy másoknál könyörögjön a kialakuló hiányok kezelésének érdekében, illetve vállalati szinten is fontos lesz ezen kockázatok kezelése.
Már a járvány előtt megfigyelhető volt a kínai beszállítók szerepének csökkentésére irányuló vállalati törekvés, a Covid-19 pedig ezt még fel is gyorsítja majd. Ennek a folyamatnak Magyarország akár még nyertese is lehet, bár erről ma még nyilvánvalóan korai beszélni. 
Kevesebb adósság, alacsonyabb várható növekedés
A gazdasági eddig legstabilabbnak hitt szolgáltató szektorában brutális ""sudden-stop"" következett be, sok esetben 90-100 százalékkal csökkent az árbevétel. Korábban ütésállónak tekintett iparágak kaptak hihetetlen gyomrost.
A problémát fokozza, hogy a vállalati szektor és sok országban a lakosság is jelentősen eladósodott, amely az elmúlt évek monetáris politikai lazításának egyenes következménye.
Magas eladósodottság mellé eltűnő cash-flow – ez az összeomlás biztos receptje. Számos cég alól teljesen kihúzták a széket, miközben munkavállalók milliói szembesülnek azzal, hogy jövedelmük egy-két hét alatt nullára csökken, korábban soha nem látott sebességű és mélységű folyamat ez. Még nem láttunk igazi vállalati, netalántán bankcsőd hullámot, ezek bekövetkezte a válságot még tovább mélyítheti.
Miközben számos, korábban tabunak hitt pénzügyi megoldás került bevezetésre - a limit nélküli jegybanki kötvényvásárlás, ezen belül a vállalati kötvények és akár a részvények vétele, sőt akár a jegybankok által a lakosságnak adott direkt pénzjuttatás sem kizárható már - a mostani válság a gazdasági szereplők számára egyértelművé tette, hogy a jövőbeni sokkok elkerülése érdekében nem szabad ilyen mértékű tőkeáttételt vállalni, tartalékot érdemes, sőt kell képezni.
Mi lesz ennek az eredménye? Vélhetően a kisebb potenciális növekedés, miután a vállalatok és a lakosság először megpróbálja újjáépíteni óriási pusztítást szenvedett pénzügyi mérlegét.
Emiatt a diszkrecionális, hitelből történő lakossági költés sem lesz olyan erős, mint korábban. Ennek elszenvedője lesz az autóipar, amely esetében főként hitelre épül az értékesítés. Egy öt éve használt autó ugyanolyan kiváló lesz még a továbbiakban is, nem lesz vonzó - vagy akár elérhető - ennek cseréje. De a drága utazások iránti kereslet sem fog gyorsan felfutni, egy szűk szegmenst leszámítva. Általában véve is valószínű, hogy az idegenforgalom/turizmus, illetve a kulturális szolgáltatások visszaépülése lesz az egyik leglassabb folyamat, miután a közegészségügyi kérdések itt maradnak fenn a leghangsúlyosabban.
Az ingatlanpiacon is érezhető lehet némi hatás: hitelre vásárolt, majd az Airbnb-n kiadott lakások százezreinek cash-flow termelő képessége romlott jelentősen - vagy akár meg is szűnt - és bár ezek vélhetően megjelennek majd a hagyományos bérleti piacon, a keresleti oldal nem lesz olyan erős itt sem, mint korábban. Ezt némileg ellensúlyozza majd a még extrémebb módon laza monetáris politika eszközár-emelő hatása, de összességében az ingatlanpiac egyik fontos motorja fog lelassulni.
Ne feledkezzünk meg arról sem, hogy egy elhúzódó válság a potenciális GDP-t is csökkentheti a leépülő kapacitásokon keresztül. Nem fognak több hónapon át “átmenetileg” zárva tartani a gazdasági szereplők, jön majd a tartós bezárás, amely a későbbi fellendülés dinamikáját is fékezi majd.
A válság eredője lesz tehát az alacsonyabb növekedési potenciál, emiatt fontos az, hogy a visszaesés ne legyen tartós.
De ne legyenek illúzióink: szinte biztosan nem V alakú lesz majd a fellendülés. A hirtelen javulás mértéke kisebb lesz majd, utána gyengébb tempóra váltva. Valami ilyen:
Egészségügyi rendszer
Főként az amerikai egészségügyi rendszer egyik nagy tragédiája, hogy sokan azért nem mentek kórházba egy fertőzés esetén, mert nem tudták volna kifizetni a sokszor alsó hangon is több ezer dolláros számlát. Egy koronavírus teszt elvégzése - biztosítás nélkül - az 1000 dollárt is meghaladja, miközben a biztosítást egy átlagos fizetésből sokszor nehéz fedezni. Ez érthető módon jelentősen megnövelte a fertőzés terjedésének sebességét és a közegészségügyi kockázatokat. Ráadásul az USA-ban nem létezett az egységes táppénz intézménye, emiatt sokan még tünetek esetén is bemennek dolgozni, miután betegszabadság esetén jövedelmük teljesen megszűnne.
Az egészségügyi költségek kérdése már a járványt megelőzően is a legfontosabb választási kampánytéma volt a tengerentúlon, de ez minden bizonnyal még hangsúlyosabb lesz.
Az amerikai egészségügyi rendszer reformja azonban emberfeletti feladat, könnyű és gyors megoldás biztosan nem lesz a számos ellentétes érdek miatt. De az ilyen jellegű kockázatok központi kezelése, az állami “egészséggazdálkodás” szerepe biztosan növekedni fog még a kérdést visszafogottsággal kezelő Egyesült Államokban is. Megváltozhatnak az állami beruházások prioritásai is, ezeken belül a békeidőben kevésbé látványos egészségügy hangsúlyosabb szerepet kaphat majd. 
Urbanizáció és munkavégzés
Az elmúlt évtized egyik meghatározó trendje a városba költözés, az urbanizáció, amely számos gazdasági és kényelmi előnnyel járt. A közösségi élmény, illetve a kialakuló és hihetetlenül népszerűvé vált sharing economy szintén ezen trend része. Ugyanakkor ez sokkal magasabb ingatlanárakat és most már fertőzésveszélyt is jelentett, emiatt a folyamat lassulására lehet számítani - ez egyébként az USA-ban már a járványt megelőzően is érezhető volt. A két partvidék nagyvárosaiból a csillagászatian magas megélhetési költségek miatt elindult a népesség áramlása a belső, kevésbé sűrűn lakott és jóval olcsóbb lokációk irányába, az internet fejlődésével pedig a technológiai hátrányok is csökkentek. Kétségtelen, hogy az ökoszisztéma és a network-hatás is fontos, de ezek előnyei mellett már a hátrányok is szembetűnővé váltak.
A járvány egyik sláger “mellékhatása” a home-office intézményének futótűzszerű terjedése, számos cég és munkavállalók tízmilliói most szembesülnek először ennek széleskörű megvalósításával, illetve a lehetséges technológiai megoldásokkal.
Az irodai munkahely intézménye nem fog megszűnni, de már csak költségcsökkentési célból is valószínű, hogy sok vállalat valamilyen formában fenn fogja ezt tartani, olyan munkakörök esetén, ahol ez nem jelent termelékenységi romlást.
A munkavállalói aktivitás megfelelő szoftverekkel kiválóan monitorozható, a teljesítmény pedig mérhető, így a korábbi irodaterület 60-70 százaléka is elegendő lehet. Emiatt a népesség koncentrációja sem lesz olyan fokú, mint amilyennek azt korábban prognosztizálták. Számos egyéb szempont van természetesen a lakóhely megválasztásánál - a kulturális szolgáltatások, az oktatás vagy a megfelelő egészségügyi ellátás elérhetősége - de az egyik legfontosabb, a munkahelyhez való relatív fizikai közelség nem lesz annyira fontos.
Ez lesz tehát a másnap - miközben még az aznap sem ért véget. De azért ne fejezzük be nagyon pesszimistán a gondolatsort: nem szabad alábecsülni a társadalmi/gazdasági folyamatok öngyógyító erejét, a gazdasági szereplők növekedési akaratát.
Fájdalmas lesz a javulás útja, de nem lehetetlen.
(Borítókép: Járókelők a tokiói Gindza negyedben 2020. április 8-án amikor hatályba lépett a koronavírus-járvány miatt kihirdetett rendkívüli állapot Japánban. Fotó: MTI/EPA/Majama Kimimasza)
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés"
Hungary,2020-04-08,Index.hu,https://index.hu/gazdasag/2020/04/08/alberlet_ingatlan_koronavirus/,Háromszor annyi olcsó albérlet lett Budapesten,"Robbanásszerűen nő az albérletek kínálata, az Ingatlan.com elemzése szerint március elejéhez képest 12 százalékkal több albérlet van a piacon a fővárosban, országszerte pedig 22 százalékos az emelkedés.  Ezzel folytatódik a már márciusban is észlelt trend a budapesti lakáspiacon, vagyis az, hogy a turizmus leállása  miatt egyre többen adják ki az eddig Airbnb-n és hasonló oldalakon keresztül lakáshotelként hasznosított lakásukat hosszú távra.
A járvány hatására így Budapesten közel 12 ezer albérlet közül lehet most válogatni. Az árakra is hatással van a válság,
a 100 ezer forint alatti albérletek száma ugyanis 215 százalékkal nőtt egy hónap alatt
ami 900 ilyen lakást jelent. Ugyanakkor a budapesti átlagos bérleti díj 160 ezer forint volt április elején, ami minimális, 5 ezer forintos csökkenést jelent. A kínálat megugrása viszont Balogh László, az Ingatlan.com vezető gazdasági szakértője szerint várhatóan még lejjebb szorítja majd az albérletárakat.
Fotó: Ingatlan.com
Balogh szerint bár nagyon bizonytalan a helyzet, könnyen elképzelhető, hogy a mostani helyzet megmarad a nyári hónapokra, amikor sok albérlő szerződése lejár, így a bérlők alkupozíciója erősebb lehet vagy a korábbinál nagyobb kínálatból tudnak majd válogatni.
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés"
Hungary,2020-04-08,Index.hu,https://index.hu/gazdasag/2020/04/08/koronavirus_valsag_munkanelkuliseg_segely_helyett_alapjovedelem_fna_minimumjovedelem/,"Élesben próbálja ki a világ, mi van, ha az állam csak úgy pénzt ad az embereknek","A koronavírus-járvánnyal és a nyomában lesújtó válsággal járó hírzajban talán elsőre nem szúr szemet, de különös dolog történik a világ több országában: a legrosszabb forgatókönyv elkerülése érdekében az államok elkezdtek bőkezűen, korábban nem látott módon pénzt osztani az embereknek. 
Nem munkanélküli segélyről van szó – bár van, ahol annak feltételein is javítottak –, hanem arról, hogy az államok a szociális rászorultság aprólékos méricskélése és külön kérelem benyújtása nélkül küldenek egy nagyobb összegű csekket (majdnem) mindenkinek, vagy teljes ágazatokban fizetnek béreket az embereknek a cégek helyett.
Néhány példa az utóbbi hetekből:
Az USA-ban minden állampolgár, aki kevesebbet keres évi 75 ezer dollárnál, egyszeri 1200 dolláros (közel 400 ezer forintos) segítséget kap.
Olaszországban az egyéni vállalkozók, az idénymunkások és pl. a turizmusban dolgozók számára márciusra fejenként 600 eurót juttatott az állam, és bevezettek egy úgynevezett állampolgári jövedelmet is, amely havi maximum 780 eurót garantál a jelentkezőknek.
Dániában a vírus által leginkább sújtott ágazatokban az állam állja az alkalmazottak fizetésének 75 százalékát a munkaadók helyett 23 ezer koronás (1,1 millió forintos) felső határral.
Az Egyesült Királyságban szintén ugyanezt lépi a kormány, csak ők 80 százalékig és havi 2500 fontig (kb. 1 millió forintig) adnak bérhelyettesítő juttatást.
A V4-ek közül is többen ebbe az irányba léptek. Csehországban azoknál a cégeknél, amelyek teljesen leálltak, a dolgozók bérének 70 százalékát adja az állam, a részlegesen leálltaknál pedig 60 százalékát 39 illetve 29 ezer koronás (526 és 391 ezer forintos) felső limittel. A lengyel kormány szerényebb, 40 százalékos állami fizetéshelyettesítő juttatásról döntött az érintett ágazatokban.
Írországban a maximum évi 38 ezer eurót kereső dolgozók bérének 70 százalékát heti 410 eurós maximummal fizeti a kormányzat.
Hongkongban az USA-hoz hasonló megoldással 10 ezer hongkongi dollárt (kb. 400 ezer forintot) küldtek ki minden állampolgárnak.
Németországban ismét életbe lépett a korábbi válságoknál már kipróbált, sok más országnak is mintául szolgáló Kurzarbeit, amelyre azok a cégek jelentkezhetnek, amelyek a munkaerejük legalább 10 százalékánál legalább 10 százalékos fizetéscsökkentést kellett végrehajtaniuk a válság miatt. Ha megtartják, és csökkentett munkaidőben foglalkoztatják a dolgozóikat, az állam kifizeti a bérek 70 százalékát. 
Magyarországon is ehhez hasonló, de a némethez képest sokkal kevesebb bért pótló sémát terveznek bevezetni, első körben csak három hónapra, és egyelőre nem tudjuk, milyen felső bérplafonnal. A rendelet még nem jött ki, ezért a program körül sok a kérdőjel, de nyilatkozatok alapján egyelőre úgy tűnik például, hogy csak a kieső munkaidő utáni bért pótolja majd az állam.
A sor hosszan folytatható lenne, de talán ennyiből is látszik, hogy jelentős ráfordításokról és
izgalmas szemléletváltásról van szó az állami gondoskodásban,
konkrétabban (és egy szakkifejezéssel élve) a munkaerő dekommodifikációjában válság idején. Az ijesztő idegen szó arra vonatkozik, hogyan és milyen mértékben védi az állam a munkavállalókat a piaci folyamatoknak való teljes kitettségtől, avagy hogyan csökkenti a szociális ellátórendszer a munkaerő árujellegét.
Amikor nem elég a segély
A munkaerő részleges dekommodifikálásának klasszikus jóléti állami eszköze a munkanélküli segély (vagy egyéb bérpótló juttatás, Magyarországon például jelenleg álláskeresési járadéknak nevezik azt a világviszonylatban szerény járandóságot, amit a bizonyos feltételeknek megfelelő munkanélküliek kapnak).
A mostani, rendhagyó válságban azonban úgy tűnik, a kormányok jelentős része nem tartja elegendőnek a hagyományos eszközök használatát, és nem várják meg, amíg az érintettek mind munkanélküliek lesznek, majd segélyért folyamodnak. Ehelyett inkább
azon igyekeznek, hogy a katasztrófát megelőzve valamiképp megtartsák a munkahelyeket
(bérfizetés a cégek helyett), illetve hogy szinte válogatás nélkül pénzt szórjanak az emberekre (egyszeri, nagy összegű támogatások). Mind a két dolog mögött van logika:
az országok arra készülnek, hogy a mostani állapot egy átmeneti hibernáció, ami után viszont könnyebben indul be újra a gazdaság, ha nem kell egy csomó mindent nulláról felépíteni újra (emiatt vezetett be sok ország a csődszabályokat lazító intézkedéseket is);
a munkanélküliek számának ilyen hirtelen és drasztikus emelkedésére semmilyen munkaügyi rendszer nincsen felkészülve, a munkanélküliség állapota pedig amúgy is demoralizáló, ekkora mértékben hatalmas társadalmi sokkhatás;
a munkanélkülivé válás további spórolásra készteti az embereket, ettől pedig még jobban befékezhet a már amúgy is visszaesett fogyasztás,
amit az egyösszegű támogatásokkal szintén meg lehet pörgetni egy kicsit, bár a társadalmi távolságtartás miatt főleg az online vásárlás játszik mostanában. A fogyasztás támogatásának célja, hogy ne álljanak bele a földbe azok az ágazatok is, amelyeket egyébként nem érintenek olyan súlyosan a korlátozások, de a keresletük a többiek nyomora miatt szintén elapad.
Onnantól kezdve viszont, hogy az államok csak úgy pénzt (ráadásul bért) adnak az embereknek, átlépünk egy határvonalat,
és elég közel kerülünk olyan – egyébként alternatívnak számító – gondolatokhoz, mint a feltétel nélküli alapjövedelem (FNA); ahogy azt sokan előre is látták, a válságellenes élénkítőcsomagok hatására erőre is kapott az erről szóló diskurzus.
A koronavírus-járvány miatt a salvadori kormány által élelmiszer-vásárlásra kiutalt 300 dollár értékű segélyért áll sorban egy asszony egy San Salvador-i bankfiók előtt 2020. április 1-jén.Fotó: Rodrigo Sura / MTI / EPA
Alapjövedelem és barátai
Az alapjövedelem legelterjedtebb koncepciója szerint rendszeres, pénzbeli, egyénenként járó, feltétel nélküli juttatás, vagyis még csak attól sem függ a kiutalása, hogy vagyoni, jövedelmi helyzetünk alapján rászorulunk-e, vagy sem. Vannak azonban olyan, hozzá hasonló konstrukciók, amelyek a társadalom gazdagabb tagjainak nem adnának plusz pénzt, ilyen például a garantált minimumjövedelem. Ennek a juttatásnak az a lényege, hogy senkinek ne kelljen a meghatározott minimumszint alatti jövedelemből élnie, akinek annál kevesebb jövedelme van, annak kiegészíti az állam (vagy az önkormányzat, ahogy pl. Zuglóban bevezették Karácsony Gergely alatt) a minimumszintre. Aztán ott van a negatív jövedelemadó gondolata is, melynek lényege, hogy az állam megállapítana egy adómentes jövedelmi minimumot; akik efelett keresnek, jövedelemadót fizetnének, akik viszont alatta, azoknál életbe lépne a negatív adó (vagyis az állam kiegészítené pénzüket a megállapított adókulcs szerint). Jellegéből adódóan ez csak az aktív korú lakosságot érintené.
Az alapjövedelemnek több különböző koncepciója ismert, de az összesnek az a lényege, hogy minden egyébtől függetlenül, állampolgári jogon kapunk pénzt az államtól. Abban már nincs egyetértés az ötlet támogatói között, hogy mekkora összegű lenne ideális (csak egy kis fizetéskiegészítés, vagy annyi pénz, amennyiből akár alapszinten élni is lehet egy darabig), és hogy mennyit kellene kiváltani vele az egyéb szociális támogatások közül (csak a munkanélküli segélyt, vagy azt sem, talán a szüléshez kapcsolódó juttatásokat, esetleg akár a nyugdíjat is?). Felmerülhet olyan ötlet is, hogy jövedelmi (vagyoni) határral vezessék be, de ebben az esetben már nem lenne feltétel nélküli/univerzális, ezért ezt a támogatók többsége el is veti. 
Mi szólhat az alapjövedelem mellett?
Elsőre talán meglepő módon a gazdasági jobboldalon is akadnak támogatói az FNA-nak, legalábbis annak a változatnak, amely egy havi fix összeg fejében kiváltaná az összes egyéb szociális juttatást. Ez ugyanis szerintük egy lépés lehetne a kisebb állam felé, a segélyezéssel ellentétben nem hatna demotiválóan a munkavállalásra (és egyúttal pörgethetné a fogyasztást).
Szociáldemokrata oldalról úgy szoktak érvelni az alapjövedelem (vagy a garantált minimumjövedelem) mellett, hogy
kézenfekvő módja lenne a szegénység felszámolásának, jelentősen növelné a szociális biztonságot,
feljebb tornázná a legrosszabb, de szükséges munkákkal elérhető fizetéseket (hiszen kevesebben állnának sorba, hogy ezekhez hozzájussanak, így emelni kellene a béreken), illetve hogy a rászorultsági elven adott egyes juttatások kiváltásával a bürokráciát is csökkenthetné.
Praktikus (de merőben spekulatív) irányból pedig az az érv szokott felmerülni, hogy az automatizáció miatt a jövőben kevesebb munkahely lesz, mint aktív korú ember, ezért idővel célszerű lenne elválasztani a megélhetést a bérmunkától (illetve újraosztani az elérhető munkát úgy, hogy mindenki kevesebbet dolgozzon, de mellette rendszeresen kapjon alapjövedelmet az államtól).
Ez utóbbi elképzelés egyelőre nem áll túl stabil lábakon, mert
a szakértők is vitatkoznak róla, hogy valóban csökkenti-e vagy nem a munkahelyek számát az automatizáció.
Ennek ellenére erről az oldalról szálltak fel az alapjövedelem-vonatra sokan a szilícium-völgyi befektetők és techmilliárdosok közül is az utóbbi években – kritikusaik szerint valójában inkább azért, hogy az állammal fizettessék ki az alkalmi gazdaságban (gig economy) nekik dolgozó emberek megélhetéséhez szükséges pénz egy részét ahelyett, hogy maguk emelnének bért. (Ez mondjuk csak akkor jó biznisz, ha közben sikerül elkerülni, hogy ne nőjenek az adóterhek a cégeiken.)
Alvázat hegesztő robotkarok egy zwickaui gépjármű összeszerelőüzembenFotó: Uwe Meinhold / MTI / EPA
A többségnek még mindig bizarr ötlet
Ellenzői persze azért jóval többen vannak az alapjövedelem bármiféle változatának, érthető okokból. A bérmunka mint a megélhetést biztosító egyetlen lehetséges eszköz az átlagember (vagyis a tőketulajdonnal nem rendelkező tömegek) számára nagyon mélyen él a közgondolkodásban, a legtöbbek számára valahol a sci és a fantasy határán mozog egy olyan rendszer, amelyben feltétel nélkül pénzt vágnak az állampolgárokhoz.
A logikus aggályok között szerepel természetesen az is, hogy egyáltalán
minek dolgozna bárki, ha esetleg olyan összegű alapjövedelem járna neki, amiből fedezni tudja az alapvető szükségleteit.
Ennél a pontnál persze bejön a képbe, melyik változatról is beszélünk, hiszen nem mindegy, hogy az egy kis mellékest jelentő összeg, vagy a létminimumot legalább fedező alapjövedelemmel kalkulálunk.
Előbbi esetben a kérdés nem merül fel, utóbbinál viszont egy hitvitát kell nyitnunk, amiben mindenki a maga ember- és társadalomképe alapján foglal állást; az optimisták szerint az emberek mindig többre vágynak, ezért dolgoznának alapjövedelem mellett is, sőt, több idejük maradna vállalkozni, innoválni, okos dolgokat kitalálni, így végső soron gazdagodna a társadalom.
A pesszimisták szerint viszont a többség inkább csak a lábát lógatná alsógatyában a kanapén egy sörrel a kezében, és várná a következő havi fixet, ami nyilván nem egy fenntartható állapot sem morálisan, sem gazdaságilag. A felmerülő érvekkel és ellenérvekről ebben a cikkünkben foglalkoztunk bővebben.
De miből?
Finanszírozási oldalról is felmerül egy kikerülhetetlen kérdés: mégis miből? Az alapjövedelmesek azzal szoktak érvelni a modell fenntarthatósága mellett, hogy bizonyos segélytípusok és egyéb jóléti juttatások alapjövedelem általi kiváltásával, valamint a hozzájuk társuló bürokrácia leépítésével sok pénzt meg lehetne fogni.
Azonban a segélyekre (a közhiedelemmel ellentétben) nem megy el arányaiban olyan nagy összeg egy átlagos állami költségvetésből (Magyarországon pl. évi 140 milliárd forint körüli tételt fordítunk erre a célra), miközben a rászoruló csoportoknak fontos megélhetési forrást jelentenek, és – az univerzális alapjövedelemmel ellentétben – nem pazarolják a közpénzt olyanokra, akiknek nincs rá szükségük.
Az is nyilvánvaló, hogy ha nem aprópénzben, hanem legalább a létminimumot garantáló összegben gondolkodunk, akkor ennyi nem lenne elég, hanem
komoly átcsoportosításokra vagy adóemelésre lenne szükség.
A nagyságrendek érzékeltetése végett: az USA-ban a mostani válságkezelésre elfogadott 2000 milliárdos mentőcsomag történelmi rekordnak számít, de még egy visszafogott alapjövedelem-verzió is legalább ennyibe kerülne egy évben. Andrew Yang milliomos ügyvéd és stratupbefektető, aki a demokrata elnökjelölti versenyben is részt vett (bár korán kihullott), és akinek fő programja a feltétel nélküli alapjövedelem bevezetése volt, évi 2,8 ezer milliárdos költséggel számolt. Ebben a változatban havi 1000 dollár járna minden 18 évet betöltött amerikainak, az orbitális költségeket pedig új, áfa típusú adónemből és a nagyvállalati adóelkerülés elleni harc felpörgetéséből, a rájuk célzott adókulcsok emeléséből gondolná fedezni. 
Donald Trump mielőtt aláírásával törvényerőre emeli a koronavírus-járvány gazdasági hatásait enyhítő 2000 milliárd dolláros csomagtervet a washingtoni Fehér Házban 2020. március 27-én.Fotó: Evan Vucci / MTI
Magyarország esetére vetítve: Scharle Ágota és Váradi Balázs közgazdászok egy a Magyar Narancsban zajló alapjövedelem-vitában úgy számoltak 2013-ban, hogy ha fejenként, havonta, átlagosan 12 hónapon át 38 ezer forintot (ami még csak a fizetéskiegészítés kategória) fizetnénk tízmillió lakosnak, akkor az évente 4560 milliárd forinttal terhelné meg az ország költségvetését, akkoriban ez a költségvetés harmada, a GDP 16 százaléka volt. Még az összes szociális juttatás kivezetésével együtt is 2500 milliárd forint pluszkiadást jelentene ebben a forgatókönyvben még egy ilyen szerény összegű alapjövedelem is, részben emiatt Scharléék úgy érvelnek, hogy egy Magyarország fejlettségű és társadalomszerkezetű országban az FNA-nak több lenne a kára, mint a haszna. 
A kísérletek nem mondanak sokat
Érdekes minderről papíron vitatkozni, de mi van a gyakorlattal? Az alapjövedelem megítélése kapcsán ez sem segít nagyon ki minket,
az eddig megvalósult kísérletek eredménye ugyanis finoman szólva ellentmondásos.
Kenyában egy 2011 és 2013 között zajló kísérletben azt találták, hogy az alapjövedelem növeli a háztartások jóllétét és élelmiszer-biztonságát.
A legnagyobb sajtóvisszhangot kapott, 2017-ben indított finn változatnál (amelybe csak munkanélkülieket vontak be) a kutatók arra jutottak, hogy bár az alapjövedelemben részesülők boldogabbak lettek, mint a kontrollcsoport, a foglalkoztatásukon nem javított a juttatás (ahogyan azt előzetesen remélték), ezért a kísérletet be is szüntették. Kritikusai szerint az egésznek egyébként sem volt ebben a formában értelme, mivel egyrészt csak munkanélküliek vettek részt benne (ami egy torz mintát eredményez), másrészt az alapjövedelem nem egy szimpla szociálpolitikai eszköz, amit ilyenformán lehet próbálgatni, hanem egy a teljes társadalmat, a bérmunka koncepcióját átformáló, pozitív hatását hosszú távon kifejtő intézmény.
Ettől függetlenül zajlanak manapság is alapjövedelem-kísérletek, a kaliforniai Stockton városa például tavaly indított egy minden lakosának havi 500 dollárt garantáló programot.
Új eszközök kellenek az új világban
A koronavírus-válság azonban új fejezetet nyithat az alapjövedelemről és a hozzá hasonló konstrukciókról szóló diskurzusban, nem véletlen, hogy az FNA legismertebb akadémiai szószólója, Guy Standing is igazolva látja a nézeteit az új helyzetben. Az is sokatmondó, hogy bár Andrew Yangnak esélye sem volt a demokrata előválasztáson, de a Trump-kormány fejenként 1200 dolláros válságcsekkjével egyre többen teszik fel a kérdést: mi van, ha igazából neki van igaza?
Az alapjövedelem-fellángolást megalapozhatja, hogy a járvány által előidézett válságban életbe léptetett unortodox megoldások közé olyan elemek kerültek, amelyekről már nem olyan vad dolog az FNA-ra vagy a garantált minimumjövedelemre asszociálni. Igaz, hogy egyelőre csak ágazati léptékben fizetnek bért államok a cégek helyett, de már ez is olyasmi, amit fél évvel ezelőtt a legvadabb álmaiban sem feltételezett volna senki (különösen nem olyan kormányzatokról, mint a brit konzervatívok, most viszont mégis itt tartunk).
E lépések most ledöntenek néhány tabut az állami szerepvállalással kapcsolatban,
esetleges sikerességük pedig sokat nyomhat a latba a későbbi politikai vitákban, és a szokásos érvek mellett (pl. a rugalmas foglalkoztatás miatt egyre kiszolgáltatottabb dolgozók, robotizáció miatti munkahelyvesztés) mellett komoly tényező lehet az FNA-t, a minimumjövedelmet vagy más hasonló koncepciót szorgalmazó szereplők kezében. A hazai pártok közül egyedül a Párbeszéd érvel az alapjövedelem mellett, ők a mostani helyzetben is rögtön válságkezelő alapjövedelem bevezetését szorgalmazták a parlamentben, ami a „munka nélkül senki ne kapjon lehetőleg semmit” elvet valló kormánynál érthető okokból nem talált támogatásra. 
Másrészt azonban ott van az is, hogy a koronavírus felnyitotta sokak szemét arra a tényre, milyen sebezhető, mennyire egymásra utalt a globális mozgásra és áruforgalomra épülő gazdaságunk: a vuhani piacon valaki elkap egy új betegséget novemberben, aztán márciusra a budapesti Airbnb-takarítónak már nincs munkája, a győri Audi-gyár dolgozója hetekig nem mehet dolgozni, és így tovább.
Kamionok állnak sorban a hegyeshalmi határátkelőhelyhez vezető autópályán az ausztriai Lajtabruck közelében 2020. március 18-án.Fotó: Ronald Zak / MTI
Az egész világot átszövő gazdasági kapcsolatok minden korábbinál nagyobb prosperitást tesznek lehetővé békeidőben, de ha baj van, akkor az mindenhová pillanatok alatt begyűrűzik – az pedig nem látszik, hogyan tudnánk a jövőben meggátolni a mostanihoz hasonló helyzeteket, konkrétan egy újabb pusztító járvány is bármikor kirobbanhat. 
Ha egy kiszámíthatatlanabb világban élünk, ahhoz kell igazítanunk a szociálpolitikai eszközöket és a munka világának körülbástyázását is,
máskülönben brutális társadalmi katasztrófák közepén találhatjuk magunkat pillanatok alatt: az ILO becslése szerint a mostani válság jóval több mint 25 millió munkahely megszűnésével járhat világszerte, ami jelen kereteink között nehezen kezelhető forgatókönyv (a 2008-as válság 22 millió munkahelybe került). Ez a felismerés pedig fokozatosan utat nyithat akár az olyan alternatív elképzeléseknek is, amelyek korábban a többség számára sci-finek tűntek.
(Címlap és borítókép illusztráció: szarvas / Index)
Durva influenza vagy veszélyes világjárvány?
 
 
        Vannak, akiknek már nincsenek kérdéseik,
        
        És vannak, akik az Indexet olvassák!
        
            Támogasd te is a független újságírást,
        
        hogy ebben a nehéz helyzetben is tovább dolgozhassunk!
        Kattints ide!
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés"
Hungary,2020-04-03,Index.hu,https://index.hu/gazdasag/2020/04/03/koronavirus_ingatlanpiac_alberlet_berleti_dij_kaucio_budapest/,Elindult a lejtőn az albérletpiac,"Az év eleji tetőzés után márciusban már egyértelműen a koronavírus okozta válság első jelei domináltak a budapesti albérleti piacon, írja közleményében a Rentingo.com.
A bérbeadók kezdenek egymás alá kínálni, és a követelmények is egyre kedvezőbbek a bérlők számára: a tulajdonosok harmada már egy hónapos kaucióval is elégedett lenne. Ez a trend március közepétől erősödik, és a Rentingo.com szerint a második negyedévben is folytatódni fog, ezért új időszámítás kezdődött a bérlők és a bérbeadók kapcsolatában: 
idén a bérbeadóknak kell megküzdeniük a fizetőképes és megbízható bérlőkért.
A budapesti albérletek meghirdetett bérleti díja a januári átlagosan 169 ezer Ft-ról márciusra 161 ezer Ft-ra csökkent. Az év első hónapjában már látszódott, hogy tetőzni fog a piac, mert a tavalyi évben átadásra került új lakások folyamatosan jelentek meg a hosszú távú bérleti piacon, és a fizetőképes kereslet bővülése már nem követte a kínálat növekedését. Így a bérbeadók számára egyre hosszabb ideig tartott a lakás kiadása. Februárban meg is állt a bérleti díjak növekedése, majd a március egyre erősebb csökkenést hozott a kínálati árakban.
A budapesti albérleteknél a tényleges árcsökkenés azonban ennél lényegesen nagyobb, mert a kiadásra váró lakásállomány nem csak nagyobb lett, de sokkal jobb minőségű is, mint két hónappal ezelőtt.
A rövid távra történő turisztikai célú lakáskiadás (Airbnb, Booking.com, stb.) átmeneti leállása után hétről hétre egyre több jó minőségű, teljesen berendezett és prémium lokációban található ingatlan került a hosszú távú bérleti piacra,
így most a magasabb színvonalú lakásokat kínálják a korábbi átlagáraknál is olcsóbban bérbeadásra.
A piaci helyzet változását jelzi, hogy a bérbeadók elkezdtek versenyezni a feltételek könnyebbé tételében, és amíg januárban még a 2 hónapos kaució általános elvárás volt a bérlőkkel szemben, addig a márciusban meghirdetett lakások esetén a tulajdonosok egyharmada már megelégedne 1 hónap kaucióval is.
A bérleti díjak csökkenésének tényleges mértéke ugyanakkor még nagyobb lehet, hiszen amíg egy évvel ezelőtt még elképzelhetetlen volt az alku az albérletek olcsóbb árszegmensében, addig most nem csak megnyílt erre a lehetőség, de a bérbeadók és albérlők közösségi oldalán a bérbeadók közvetlenül ajánlják a lakásokat a profillal rendelkező bérlők részére a meghirdetett bérleti díjaknál alacsonyabb áron.
(Borítókép: Sean Gallup/Getty Images)
Durva influenza vagy veszélyes világjárvány?
 
 
        Vannak, akiknek már nincsenek kérdéseik,
        
        És vannak, akik az Indexet olvassák!
        
            Támogasd te is a független újságírást,
        
        hogy ebben a nehéz helyzetben is tovább dolgozhassunk!
        Kattints ide!
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés"
Hungary,2020-03-28,Index.hu,https://index.hu/belfold/2020/03/28/etesd_a_dokit_jotekony_fozes_koronavirus_orvos_ebed_keve_marton_sef/,"Ha tudok segíteni, hogy a dokik napja kicsit jobb legyen, akkor miért ne?","Az ételnek megvan az a hatalma, hogy tud a fizikai mellett úgymond szellemi táplálék is lenni. Mi ezért próbáljuk ezt az egész projektet úgy csinálni, hogy a dokikban már csak a gondoskodás gesztusán keresztül is tartsuk a lelket. Ezek most szinte minden iparág számára nehéz idők, de talán az orvosok azok, akik a legtöbb feszültségnek ki vannak téve, szóval ha én tudok abban segíteni, hogy az ő napjuk legalább egy picikével jobb legyen, hát akkor miért ne?
- magyarázta az #Etesdadokit! jótékonysági projekt ötletgazdája, Keve Márton séf azt a kvázi hitvallást, amely alapján elindult a kezdeményezése.
Keve Márton és Varga Dániel önkéntes séfek az utolsó simításokat végzik a Szent László Kórház 100 dolgozójának mai ebédjén. Menü: Medvehagymás mikro-burgonya, mozzarellával és Z'ataaros csirkével, AUM salátával és narancsos - chillis-édes burgonya velutéval.Fotó: Facebook/ Easy Wine Budapest
Kevét épp egy önkéntes műszakja után értük el, természetesen telefonon. Miközben arról mesélt, honnan jött az ötlet, hogy egészségügyi dolgozóknak főzzön, kik segítettek beindítani, és hogyan nőtt a az eredetileg egyszeri akciónak tervezett főzés sokalkalmassá, épp szerdán megfőzött száz adag ingyen étel után takarította az Easy Wine konyháját.
A magyar séf hosszú ideig élt külföldön - erről korábban mesélt már az Indexnek is - és most, hogy visszatért Magyarországra, épp csak elkezdett volna dolgozni az Easy Wine konyhafőnökeként, amikorra a koronavírus miatt az bezárt.  ""Az első munkanapomon gyakorlatilag azért mentem be, hogy segítsek kitakarítani és bezárni a konyhát"" - mesélte Keve. ""Az egy elég szomorú esemény volt, viszont a tulaj azt mondta, hogy ha bármire tudom hasznosítani a konyhát, ha szeretnék játszadozni vagy esetleg az új menüt felfőzni, akkor ahhoz nyugodtan rendelkezésemre bocsátja a konyhát."" 
Ahogy arról már korábban is írtunk, a világjárvány gazdasági szempontból rengeteg szektort megvisel. Úgy tűnik ugyanakkor, hogy azok egy része, akik számára munka vagy bevételkiesést jelentenek a most szükséges korlátozások, arra használják a felszabadult kapacitásaikat, hogy a ""frontvonalban küzdőket"" támogassák. Ezt a kifejezést használta az üresen álló Airbnb-lakásokat egészségügyi dolgozók számára kiszervező Facebook-csoport ötletgazdája is, amikor saját ötletéről mesélt nekünk és erre hivatkozott Keve Márton is nekünk.
A séf azt mondja, világos volt, hogy valami karitatív dologra szeretné felhasználni a hirtelen ""szabadidejét"", az ugyanis világos volt, hogy ""nem tudok csak úgy ülni."" Az eredeti ötlete az volt, hogy az üres, rendelkezésére álló konyhát arra használja fel, hogy egyszer főzzön egy nagyot, száz adagnyi ebédet a Szent László orvosai és egészségügyi dolgozói számára. E mögé az ötlet mögé kapásból beállt az Easy Wine tulajdonosa.  
Ehhez akart segítséget (alapanyagokat és önkénteseket keresni), ezért felvetetett az ötletet Jókuti Andrásnak, a Világevő gasztrobloggerének, aki szintén egyből beállt az ügy mellé, elkezdte hirdetni a dolgot a saját blogján, illetve létrehozott egy Facebook-csoportot, ahová elkezdtek özönleni a jótékony felajánlások. 
Valahogy a kezdeményezés annyira jókor volt annyira jó helyen és az Andrásnak sikerült annyira berúgni a szekeret, hogy az egész sokkal nagyobbra nőtt, mint ahogy mi azt eredetileg elképzeltük
- mesélte Keve. 
Az #Etesdadokit! jótékonysági projekt önkéntesei egyelőre lendületben vannak, már egy hete nap mint nap sikerült lefőzniük és leszállítaniuk 100 adag ebédet a kórházi dolgozók számára.  Ezek az ebédek ráadásul nem a hagyományos menzai kaják. Keve célja az, hogy gyorsan fogyasztható, de egészséges és a magyar vendéglátásban megszokotthoz képest egy kicsit színesebb, kreatívabb ebédeket főzzenek a dokik számára. 
A szerdai #Etesdadokit! menü petrezselyemgyökérből készült krémleves és zöldséges rizottó volt medvehagymás pestóval, desszertnek pedig csokis piskóta készült meggyes joghurttal.Fotó: Facebook/ Easy Wine Budapest
Azt, hogy a projekt meddig folytatódhat, a jelenlegi bizonytalanságban nehéz megmondani. Hiszen a főzés lehetősége függ attól, hogy a kormány milyen szigorításokat vezet be, és mivel mindenki önkéntesként vesz részt, nyilván csak ideig-óráig fenntartható a mindennapos munka.
Ez amolyan hadi főzés, tök különleges helyzet, amit még mi is csak most tanulunk, ezért nem lenne túl bölcs dolog a részemről azt mondani, hogy X hétig biztosan működni fog, józan ember belátja, hogy manapság ehhez túl gyorsan változhat a szituáció.
Keve azt mondja, ő nagyon örülne, ha sikerülne megcsinálni két teljes hetet. Egyelőre viszont mindig csak a következő napra koncentrál és reméli, hogy tényleg hasznos és jó helyre kerül az általuk megfőzött étel. Azt sem tartja elképzelhetetlennek, hogy az #Etesdadokit! akkorára növi ki magát, hogy nagyobb koordinációt igényel majd és akár le is válhat a jelenlegi 5-6 fős önkéntes csapatról, akik ezt most működtetik. 
(Kevével még a kijárási korlátozások bejelentése előtt beszélgettünk.)
Durva influenza vagy veszélyes világjárvány?
 
 
        Vannak, akiknek már nincsenek kérdéseik,
        
        És vannak, akik az Indexet olvassák!
        
            Támogasd te is a független újságírást,
        
        hogy ebben a nehéz helyzetben is tovább dolgozhassunk!
        Kattints ide!
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2020-03-25,Index.hu,https://index.hu/belfold/2020/03/25/pihentesd_a_dokit_etesd_a_dokit_orvosoknak_szallas_etel_segitseg_egeszsegugyi_dolgozoknak/,Üresen áll a lakása? Segítsen egy orvosnak vele!,"Egymást érik azok a kezdeményezések a közösségi médiában, amelyek különböző felajánlásokat gyűjtve igyekeznek segíteni a koronavírus ellen küzdőknek: orvosoknak, ápolóknak, mentősöknek ajánlanak fel üresen álló lakásokat, ingyenfuvarokat szerveznek, étkeztetést biztosítanak, de nem csak egészségügyi dolgozóknak gyűjtenek mindenfélét, ami a járványhelyzetben hasznos lehet.
Minél kevesebbet utaznak, annál többet pihenhetnek az orvosok
A Pihentesd a dokit! Facebook-csoport  az egészségügyben dolgozóknak segít abban, hogy  a munkahelyükhöz közel találhassanak ingyen pihenési és szállás lehetőségeket. A csoport ötlete egy egyszerű felajánlásról szóló poszt hihetetlen népszerűségéből indult el, az elnevezést pedig az #Etesdadokit! Jótékonysági csoport ihlette – mesélte az Indexnek a Pihentesd a dokit! adminisztrátora, Berke Mónika.
Berke eredetileg csak a saját megüresedett üzlethelyiségét szerette volna felajánlani egy egészségügyi dolgozó számára, az ugyanis az Uzsoki Utcai Kórház közvetlen közelében található. A saját felajánlását a Facebookon tette közzé, és az erre a posztra érkező rengeteg reakció alapján úgy ítélte meg, hogy érdemes lenne szervezettebben összefogni a felajánlásokat.
A Pihentesd a dokit! csoportot március 18-án hozta létre, és egy hét alatt csaknem 800 tagja lett. A csoporton keresztül eddig 24 ingatlant ajánlottak fel, ezek közül 21-et már sikerült is kiközvetíteni. 
A segítő szándék annyira meglepte az egészségügyben dolgozókat, hogy voltak, akik el sem akarták hinni, hogy valódi felajánlásokról van szó. Az is érthető azonban, ha az ingatlanok felajánlói bizalmatlanok, hiszen senki nem szeretné, ha valaki visszaélne a jelenlegi veszélyhelyzettel. A Pihentesd a dokit! épp ezért minden jelentkezőt ellenőriz, és egy ingyen használati szerződéssel teszi hivatalossá a dolgot.
Berkének van ingatlanos tapasztalata, azt mondja, ez segíti az adminisztrációt, de így sem bírná egyedül a csoport szervezését. Jelenleg Kosztyu Andreával ketten osztják meg ezeket a feladatokat, de az ötletgazda reméli, hamarosan négyen foglalkoznak majd azzal, hogy összekössék a felajánlásokat azokkal az egészségügyi dolgozókkal, akiknek erre szüksége van.
Az airbnb-s lakások most úgyis üresen állnak
Senkinek nem jó ez a helyzet, de mindenkinek ehhez kell alkalmazkodnia, és azért kell segítenünk azoknak, akik a frontvonalban harcolnak, hogy ez az egész minél rövidebb legyen
– mondta az Indexnek a Budapesti Airbnb közösség az egészségügyi dolgozókért elnevezésű Facebook-csoport adminisztrátora, Balogh Nóra. Neki egy orvosként dolgozó rokona keresett magának lakást, hogy ne kelljen hazajárnia, fél ugyanis attól, hogy saját családtagjait fertőzi meg, Balogh esetében ez adta a kezdő lökést. Ezután jött a felismerés, hogy valószínűleg a legtöbb airbnb-ztetett lakás, most üresen áll, hiszen a turizmus leállt.
Balogh, aki évek óta csak az Airbnb-n keres lakást, ha utazik, és maga is adott már ki így szállást, gyorsan talált lakást a rokonának, közben pedig azt látta, hogy sokan segítenének most a szálláskiadók közül, ezért március 14-én létrehozta az akkor még nyilvános Facebook-csoportot. Az eredeti ötlet ugyanis az volt, hogy a csoporton belül majd szépen egymásra talál a kereslet és a kínálat, de ez hamar tarthatatlan lett.
Sokan féltik ugyanis az állásukat az egészségügyi dolgozók közül és nem akarják, hogy a rendszer kritikájaként értelmezzék, ha elfogadnák a felajánlásokat.
Az is előfordul, hogy az nem szeretné valaki nagydobra verni, hogy van egy üres lakása valahol. Épp ezért, ebben a csoportban egyelőre minden az ötletgazdán keresztül szerveződik, ő köti össze privát üzeneteken keresztül a lakást kínálókat azokkal az egészségügyi dolgozókkal, akik számára az adott ingatlan a legideálisabb lenne.
Ezen a csoporton keresztül eddig budapesti 45 lakást sikerült leszervezni az egészségügyi dolgozók számára,  akik között van olyan, akit vidékről vezényeltek a fővárosba, és olyan is, aki az agglomerációból ingázott Budapestre, és a felajánlásoknak köszönhetően most nem kell naponta használnia a tömegközlekedést.
Balogh, aki jelenleg egyedül intézi a szervezési feladatokat ebben a több mint 13 000 fős csoportban, most már úgy látja, egy Facebook-oldal jobb választás lett volna a csoport helyett. Ott ugyanis le tudná választani a privát üzeneteiről a szervezéshez kapcsolódókat. Egyelőre azt mondja, egyedül is bírja a kapcsolattartást, de számít arra, hogy a helyzet néhány héten belül bedurvulhat.
Airbnb-s lakások kulcsszéfjei az egyik Wesselényi utcai társasház bejáratánFotó: Németh Sz. Péter / Index
Bármilyen segítség jól jöhet
A Közösségi felajánlások a vírus felszámolásában segítőknek elnevezésű Facebook-csoportnak a a fentieknél nagyobb a célközönsége. Ez ugyanis a leírása szerint nemcsak az egészségügyben dolgozóknak, hanem a mentők, rendőrök, tűzoltók, ápolók, orvosok, honvédek, katasztrófavédelemben dolgozók számára is gyűjti a felajánlásokat.
Az utolsó szendvics is jó helyre kerül, és nagyszerű gesztus, ha ebben az ügyben ajánlják fel
– mondta az Indexnek a csoportot létrehozó Dóczi Viktor, aki egyébként az Országos Mentőszolgálatnál dolgozik sofőrként. Dóczi azt mondja, a taxisofőrök felajánlásáról jutott eszébe, hogy mennyi olyan nagyobb vagy apróbb segítségre lehet most szükség, és hogy össze kellene kötni azokat, akiknek szükségük lenne ilyesmire, azokkal, akik adnának. 
A Dóczi által egy hete létrehozott csoportnak csaknem 1200 tagja van, leszerveződött már benne egészségügyi maszkok leszállítása, orvosoknak és mentősöknek kiszállított ingyen meglepetésebédek. Olyan is akadt, aki ingyenes masszázst ajánlott fel egészségügyi dolgozóknak akkorra, amikor „a háború véget ért”, és arra is volt példa, hogy valaki grafikusként arra vállalkozott, hogy a koronavírus kapcsán készít információs anyagokat.
Ebben a csoportban nincsenek összekötő adminisztrátorok, a rendszer Dóczi szerint „önfenntartó”, azaz a csoportban közvetítés nélkül vehetik fel egymással a kapcsolatot a segítséget ajánlók és azok, akik hasznát vennék az adott felajánlásnak. 
(Borítókép: Illusztráció / Shutterstock)
Durva influenza vagy veszélyes világjárvány?
 
 
        Vannak, akiknek már nincsenek kérdéseik,
        
        És vannak, akik az Indexet olvassák!
        
            Támogasd te is a független újságírást,
        
        hogy ebben a nehéz helyzetben is tovább dolgozhassunk!
        Kattints ide!
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2020-03-24,Index.hu,https://index.hu/gazdasag/2020/03/24/koronavirus_alberlet/,Sokkal több kiadó albérlet lett Budapesten a koronavírus-járvány miatt,"Ha albérletben lakik, szerencsétlenül járt a járvány miatt kibontakozó válságban, és van saját sztorija arról, hogy sikerült (vagy hogy nem sikerült) megbeszélni a főbérlővel átmenetileg a bérleti díj csökkentését, küldje el nekünk!
                        Próbált alkudni az albérlet árából?
Küldje el nekünk a történetét!
A budapesti albérletpiacon már érezteti hatását a koronavírus-járvány: az Ingatlan.com elemzése szerint a járvány magyarországi megjelenése – az első fertőzött regisztrálása – óta eltelt két hétben 4 százalékkal, 10 ezer fölé nőtt a kiadó lakások száma a fővárosban. A fővárosban 5,1 százalékkal nőtt a kiadó lakásokat kínáló hirdetések száma, de a belvárosi kerületekben még nagyobb volt a növekedés, a VI. és VII. kerületben például 8, illetve 10 százalékkal nőtt a kínálat két hét alatt.
Balogh László, az Ingatlan.com vezető gazdasági szakértője szerint a kínálatban elsősorban a korábban lakáshotelként működő, azaz rövid távra – jellemzően külföldi – turistáknak kiadó lakások jelentek meg, a lakásokat Airbnb-n és hasonló platformokon kiadó tulajok ugyanis úgy látják, hogy a járvány miatt várhatóan jóval kevesebben érkeznek majd külföldről. Ilyen lakáshotelekből pedig még van tartalék, a fővárosban még most is több mint 10 ezer, jellemzően jó állapotú lakás szerepel szálláshelyként a rövid távra kiadó lakáshotelek piacán, amelyeknek egy részét eladhatják, illetve hosszabb távon kínálhatják bérbeadásra a tulajdonosaik. A hirtelen jött kínálatbővülés az árakon is látszik,
az V., VI., VII. és VIII. kerületben az átlag albérletárak két hét alatt 1-4 százalékkal csökkentek.
Az V. kerületben 220 ezer forintra mérséklődött a bérleti díj, a VII. kerületben pedig 150 ezer forintra. A főváros egészében a bérleti díjak ugyanakkor még nem változtak: továbbra is 165 ezer forint a havi átlag. Balogh szerint még látványosabban mutatja a járvány árakra gyakorolt hatását, hogy jelentősen megnőtt a havi 100 ezer forintnál olcsóbban bérelhető lakások száma Budapesten.
Az Ingatlan.com elemzése alapján a többi nagyvárosban – köztük az egyetemvárosok piacán – nem láthatóak a budapestihez hasonló kiugró változások. A kínálat alig 1 százalékkal bővült a megyeszékhelyeken, és az árakban sem figyelhető meg komoly változás az elmúlt két hétben. Ez Balogh szerint elsősorban azzal is magyarázható, hogy a nagyvárosokban a lakáshotelek száma jóval kevesebb volt, mint a fővárosban.
A lakáshitelesek a hitelezési moratóriummal komoly segítséget kaptak az államtól a lakhatási költségeik csökkentésére, ez ugyanakkor nem mondható el a bérelt lakásban lakókról:
velük kapcsolatban az a Pénzügyminisztérium álláspontja, egyelőre megvárnák, hogyan alakul a piac. Ahogy az a Ingatlan.com elemzéséből is látszik, az Airbnb visszaesésével, sok lakás felszabadulásával könnyen elképzelhető, hogy az árcsökkenés magától végbemegy a lakásbérleti piacon. Az viszont nem mindegy, milyen időtávon, aki most nem tudja kifizetni a bérleti díját, azt nem vigasztalja, hogy talán júniusra mérséklődnek az árak (a Város Mindenkié csoport petíciót is indított az ilyen családok célzott állami megsegítéséért).
Durva influenza vagy veszélyes világjárvány?
 
 
        Vannak, akiknek már nincsenek kérdéseik,
        
        És vannak, akik az Indexet olvassák!
        
            Támogasd te is a független újságírást,
        
        hogy ebben a nehéz helyzetben is tovább dolgozhassunk!
        Kattints ide!
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2020-03-19,Index.hu,https://index.hu/gazdasag/2020/03/19/varga_a_torlesztesi_moratorium_futamidohosszabbitast_jelent/,Varga: A törlesztési moratórium futamidő-hosszabbítást jelent,"A törlesztési moratórium futamidő-hosszabbítást jelent, mondta el az Index kérdésére Varga Mihály pénzügyminiszter csütörtöki doorstep sajtótájékoztatóján. A moratórium alatt meg nem fizetett tőkét és kamatot a bank később felszámolja az ügyfélnek, a mostani tervek szerint ez a futamidő hosszabbításával történik meg.
A moratórium automatikusan életbe lép, külön kérvényezni kell majd, ha valaki továbbra is törlesztene, erre majd a bankok alakítanak ki gyakorlatot. A hitelkártyadósságokra a moratórium egyelőre nem vonatkozik, de át fogják gondolni ennek a lehetőségét is, a minisztérium folyamatos egyeztetésben van a Bankszövetséggel.
A diákhitelekre viszont vonatkozni fog a moratórium.
Varga az Index kérdésére, ami szerint gondolkodnak-e azon, hogy az albérlőket is hasonló moratóriummal segítsék, azt mondta, egyelőre megvárnák, hogyan alakul a piac, az Airbnb visszaesésével, sok lakás felszabadulásával ugyanis könnyen elképzelhető, hogy az árcsökkenés magától végbemegy a lakásbérleti piacon. 
Hogy a katások közül miért éppen a taxisokat emelték ki, a miniszter azt válaszolta, azért, mert különösen nehéz helyzetben vannak, a forgalmuk jelentősen visszaesett.
Varga szerint a magyar bankrendszer stabil, szilárd, rendelkezik annyi mozgástérrel, hogy képes ilyenben együttműködni. Próbálnak arra törekedni, hogy minden felmerülő problémára megoldást tudjanak találni.
A Bankszövetség részéről Becsei András elmondta, a szövetség gyors és hatékony eszköznek tartja a kormány csomagját, de az egyes részszabályokat még ki kell alakítani. Azt kéri a banki ügyfelektől, egyelőre ne keressék az ügyfélszolgálatot, adjanak egy kis időt.
Durva influenza vagy veszélyes világjárvány?
 
 
Vannak, akiknek már nincsenek kérdéseik, és vannak, akik az Indexet olvassák! Támogasd te is a független újságírást, hogy ebben a nehéz helyzetben is tovább dolgozhassunk! Kattints ide!
Durva influenza vagy veszélyes világjárvány?
 
 
        Vannak, akiknek már nincsenek kérdéseik,
        
        És vannak, akik az Indexet olvassák!
        
            Támogasd te is a független újságírást,
        
        hogy ebben a nehéz helyzetben is tovább dolgozhassunk!
        Kattints ide!
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés"
Hungary,2020-03-18,Index.hu,https://index.hu/gazdasag/2020/03/18/ingatlanpiac_koronavirus_mi_varhato_lakashitel_lakaskiadas_kereslet_kinalat/,Meghozhatja a koronavírus az áresést az ingatlanpiacon,"Ha nem üt be a járvány, 1-2 évig még lassuló ütemben folytatódott volna a lakásdrágulás Magyaroszágon az elemzők szerint, most viszont ennek átmenetileg vége szakadhat. Az Airbnb-szegmensben teljes kataklizma várható, és ez akár az albérletárak csökkenését is elhozhatja. Az ingatlanközvetítők nagyon nehéz helyzetbe kerülnek, akár teljesen be is fagyhat egy időre a piac, az irodapiacon pedig szemléletváltást hozhatnak a kényszerű home office tanulságai. Szemfüles vevőként viszont akár nagyon jó üzleteket is lehet majd kötni komoly profitra szert téve, amikor pár év múlva visszajön a felívelő ciklus.
Egyre nyilvánvalóbb, hogy a koronavírus letaglózó hatásai a gazdaság szinte minden szegmensében jelentkeznek, így nem ússza meg az ingatlanpiac sem. A pontos adatokra még várni kell és sok a bizonytalanság is a képletben, de az utóbbi pár hét trendjei és fejleményei alapján a nagyobb piaci szereplők már előre tudnak jelezni bizonyos folyamatokat. 
Az Ingatlan.com ""mostantól új korszak jön a lakáspiacon"" címmel adott ki közleményt, Balogh László, a portál gazdasági szakértője azt mondta, a járvány hatása gyorsan begyűrűzött a mindennapokba, az élet nem állt meg, de alapvető változásokat hozott az új helyzet. Ezzel az általunk megkérdezett többi szakértő is egyetértett, sőt, egyesek 
azzal számolnak, hogy ideiglenesen teljesen befagyhat a piac. 
Ennek oka nagyon egyszerű:
Egyrészt mind az eladói, mind a vevői oldalon az emberek többségének kisebb gondja is nagyobb annál, mint hogy a lakását hirdesse vagy lakásokat nézzen.
Másrészt az ingatlankeresgélés- és vásárlás alapesetben sok fizikai kontaktussal jár; az érdeklődőknek és hirdetőknek minimum találkozniuk kell egymással, az üzlet megkötéséhez szerződéskötésre van szükség, de ott vannak még az ingatlanközvetítők, hitelkérelem esetén pedig az ügyintézők, értékbecslők is, akikkel kapcsolatba kerülünk a folyamat során. A személyes találkozásokról viszont mindenki tudja, hogy ezeket mostanában jobb kerülni.
Súlyos lassulás és kemény időszak jöhet a közvetítőknek
Balla Ákos, a Balla Ingatlan tulajdonos-ügyvezetője kérdésünkre azt mondta, arra számít, hogy a következő 1-2 vagy akár 3-4 hónapban teljesen le fog állni az ingatlanpiac, mert ""ez nem az az időszak amikor a magánemberek lakásokat akarnak venni vagy eladni, kivéve azokat, akik szorult szituációban vannak (például egy folyamatban levő válás vagy már lefoglalózott ügylet miatt)"".
Mint mondta, tapasztalataik szerint már most jelentős lassulás van: a hét elején a normális tranzakciószám 20-30 százalékát kötik a piacon.
A visszaesés azzal is jár, hogy az ingatlanirodák, ügynökök fenntartása ennyi üzletből nem jön ki,
""ilyen szempontból teljesen mindegy, hogy 0 vagy 20 százalékon fut a piac, a közvetítőket nem tartja el"" Balla szerint. A cégek túlélése nyilván azon fog múlni, kinek mennyi tartaléka van, ők jelenleg már nem foglalkoztatják az alvállalkozóként dolgozó ügynökeik egy részét (azok közül, akik a koronavírus-fertőzés szempontjából a leginkább veszélyeztetettek, már senkit nem küldtek ügyfélhez). ""A kollégák nagyjából 60 százaléka az ügyfelek 40 százalékával próbál most működni, de fel vagyunk készülve akár egy közel teljes leállásra is (például egy kijárási tilalom esetén)"", közölte.
A másik oldalon ugyanakkor Balogh László szerint fel is értékelődhet az ingatlanközvetítők szerepe a következő időszakban, mivel a segítségükkel már csak valódi eladási vagy vételi szándék esetén működnek együtt a tulajdonosok vagy a vevőjelöltek. “A gyakorlatban arra számítunk, hogy sok tulajdonos és vevőjelölt nem feltétlenül akar minden lehetséges partnerrel közvetlenül tárgyalni, hanem az eddiginél nagyobb arányban bízhatnak meg közvetítőket, és a segítségükkel az eddiginél több üzlet jöhet létre"", közölte az Ingatlan.com. 
Falfelirat egy felújítás alatt álló épületen 2020. március 17-énFotó: Bődey János / Index
Bizonytalan, mikor éledhet fel a piac
Az ingatlanhirdetési portál legfrissebb adatai szerint egyébként a kereslet az elmúlt hetekben visszaesett, de a kínálat még nem, sőt, egy kissé bővülni tudott: a magánszemélyek a március 2-13. közti időszakban 3,7 százalékkal több lakáshirdetést adtak fel, mint az azt megelőző időszakban. Ennek hátterében az állhat, hogy
akinek nagyon fontos, hogy eladja a lakását most, az még a totális befagyás előtt igyekezett feladni a hirdetést.
(Egyébként az idén eltelt eddigi két és fél hónapban általánosságban is bővült a kínálat a múlt év azonos időszakához képest, volt olyan hét, amikor 8-17 százalékkal az Ingatlan.com számai szerint.) 
Balogh László szerint az ingatlanpiaci forgalomban a szokásosnál kevesebb adásvétel miatt visszaesés várható, de ez átmeneti jellegű lesz, és a veszélyhelyzet megszűnése után a piac gyorsan regenerálódhat. Bár a helyzet átmeneti mivoltában a szakértők egyetértenek, az egyelőre nem nyilvánvaló, milyen hosszan tartó visszaeséssel, leállással kell számolni, és hogy utána milyen gyorsan pattanhat vissza a piac, többen évek óta nem látott árcsökkenéssel kalkulálnak. 
Valkó Dávid, az OTP Ingatlanpont vezető elemzője szerint még ha a járvány pár hónap alatt le is vonul, a közvetett hatásai minden bizonnyal hosszabb ideig elhúzódnak, és az is kérdés, melyik szezonban kapja el a piacot a vírus eltűnése után következő újjáéledés (például a nyár eleve uborkaszezon, ha akkor indulna be újra az élet, nem lenne rögtön olyan látványos a hatás). Az elemző hangsúlyozta, hogy a helyzet messze nem olyan rossz, mint 2008-ban (amikor ráadásul a válság kiindulópontja is az amerikai ingatlanpiaci jelzáloghitelezés volt), sokkal jobb a makrogazdasági környezet, illetve a hitelezési kockázatok is jócskán mérséklődtek azóta, de ettől függetlenül
a helyzet napról napra tovább eszkalálódhat, és már az átmeneti árcsökkenés sem zárható ki.
Jól járhatnak a szemfüles vevők
Hogy milyen hosszúra nyúlhat az esetleges lefelé ívelés időszaka, az a vírus lecsengési idején túl több mindentől, így például a kormány gazdaságpolitikai válaszaitól is függ: nem mindegy, milyen állami mentőövek érkeznek, hogyan alakul a munkaerőpiac és hitelpiaci helyzet, milyen gyorsan épül fel újra az emberek bizalma. ""Tavaly nyár óta lassulóban volt a piac, de a következő 1-2 évre még lassuló ütemű árnövekedésre számítottunk a járvány előtt.
""A vírus most előrehozza a magától csak később esedékes korrekciót a piacon"",
mondta Valkó. Amikor pedig kifut a járványhatás, és újra megjön a bizalom, megindulhat egy élénkülő szakasz. Aki tehát mégis vásárlásra szánja el magát a vírus miatt várható árcsökkenés időszakában, és képes átfuttatni az adásvételi procedúrát, az néhány éven belül akár szép profittal számolhat, ha az ingatlana visszanyeri az értékét.
Koronavírus miatt kiürült budapesti játszótér 2020. március 17-énFotó: Bődey János / Index
""Sokan lesznek most olyanok, akiknek eddig nem volt nagyon sürgős az eladás, ezért adott esetben hónapok óta nem engedtek egy magasabb árból. Most viszont vissza fogják hívni a korábban alacsonyabb ajánlatot tevő érdeklődőket, hogy mégiscsak odaadják annyiért"", vélekedett Valkó. Balogh László is kiemelte a vevői oldal jó lehetőségeit: az Ingatlan.com közleménye szerint a most következő átmeneti időszakban azoknak áll a világ, akik vevőként mégis a piacon maradnak, ők ugyanis
alkalmi vételeket foghatnak ki azoknál az eladóknál, akiknek muszáj gyorsan túladniuk az ingatlanjukon. 
Aki viszont nem készpénzes vevő, hanem hitelből repülne rá a várható jó lehetőségekre, annak azzal azért számolnia kell, hogy nem biztos, hogy annyira gyors és egyszerű lesz hitelhez jutni, mint mostanában volt. Recesszió esetén (termelésleállások, vállalkozói csődök, stb.) akadozhat a hiteltörlesztés, amit hitelezési szigorítások, vagy a hitelköltségek növekedése követhet. Ez pedig a hitelből vásárlók arányát csökkentheti, tehát jobb helyzetbe kerülhetnek a készpénzes vevők a jelenleg épp újra elterjedő alkufolyamatokban.
Esnek az albérletárak az Airbnb-összeomlás miatt?
Külön kérdeztük a szakértőket a rövid- és hossztávú bérbeadás céljából, befektetés gyanánt vásárolt lakások helyzetéről. Mint arról már az Indexen is beszámoltunk, az Airbnb gyakorlatilag pár hét leforgása alatt lenullázódott Budapesten, a korábban nagyjából kiszámíthatónak látszó üzleti modellről kiderült, hogy milyen sérülékeny.
Az Ingatlan.com szerint az Airbnb-ztetésre vásárolt lakások tulajdonosainak körében még nincs eladási pánik, ""ez jelenleg még nem is lenne indokolt"", de mivel a külföldi turisták száma akár hosszabb időre visszaeshet, a rövid távra kiadó lakásoknál komolyabb kínálatbővülés várható. Ebből valami már látszik is, az elmúlt két hétben a magánszemélyek és közvetítők több mint 4 százalékkal több lakást hirdettek meg kiadásra, mint az azt megelőző két hétben. Valkó Dávid szerint
ez a folyamat a hosszú távú bérleti piacon is árcsökkenést eredményezhet,
hiszen lesznek olyanok, akik  most megpróbálják inkább hosszú távra bérbe adni a korábban az Airbnb-n keresztül kiadott lakásukat. Balla Ákos úgy vélte, egyértelműen a rövidtávú, turistákra optimalizált kiadás szegmensének helyzete a legsanyarúbb, mivel még ha vissza is térnek majd a külföldiek, addigra a konkurens szállodák is kiéheznek a bevételre, és valószínűleg jelentős akciókkal csábítják majd a vendégeket. Tehát egy lefelé tartó árspirál indulhat be a szállásadók piacán. 
Danóczy Balázs, a Rentingo ügyvezetője az Indexnek azt írta: náluk több mint egy hete látszik, hogy napról napra egyre többen mennek vissza a hosszú távú bérleti piacra. Ez a rövid távú hatás, középtávon (a következő hónapokban) még erősebb lesz ez a folyamat, mert sokan az Airbnb-s bérbeadók közül most még úgy gondolkodnak, hogy 2-3 hónapra adnák ki most a lakást, mert bíznak a nyári szezonban, hogy újra lesznek turisták. ""Ők folyamatosan fognak csalódni, mert a turizmus nem tud majd talpraállni egy-két hónap alatt, viszont a szállodai szobakínálat ott lesz fixen, ami lefelé fogja nyomni az árakat. Ezért a következő negyedévben fokozatosan fognak erre rájönni a bérbeadók."" Konklúzióként Danóczy kiemelte, hogy
az albérleti díjak érezhető csökkenése várható már rövid távon, 
és hogy a tulajdonosoknak fel kell készülniük arra, hogy sokkal több energia (pénz, munka, idő) befektetése kell majd ahhoz, hogy megfelelő bérlőt találjon. (Szerinte ennek kapcsán fel fog értékelődni a saját szolgáltatásuk is, amely lehetőséget biztosít rá, hogy ne csak passzívan hirdessen a tulajdonos.)
A rövidtávú kiadásra vásárolt lakások esetében az is kérdés, van-e rajtuk hitel, amit a tulajdonos eredeti szándéka szerint a befolyó bérleti díjakból fizetett vissza fokozatosan. Arról, hogy a befektetők mekkora hányada vásárolt hitelre, nincsenek pontos adatok, maximum közvetítői tapasztalatok; Balláék például nagyjából 50 százalékra teszik azok arányát, akiknek jelzálog van a kiadásra vett lakásán. Ennek összege (és így a havi törlesztő díja) nagyon változó lehet, mindenesetre sok Airbnb-snek jelenthet gondot a következő hónapokban, hogy a lakása elkezdi vinni a pénzt ahelyett, hogy hozná. 
Látványosan kevesebb ember fordult meg a Hősök terén 2020. március 14-énFotó: Nagy Attila Károly / Index
Új projektek és vendégmunkások
Az új lakásprojektek kivitelezését is érintheti a járvány. Sokan aggódnak azon, hogy a külföldi vendégmunkások esetleges hazatérésével megállhatnak a munkálatok, a Kapolyi Ügyvédi Iroda napokban publikált közleménye szerint például
jelentős csúszások jöhetnek emiatt, és a koronavírus-krízis olyan helyzetet eredményezhet, ami vis maiornak tekinthető,
így az építőiparban érintett vállalkozások erre hivatkozva mentesülhetnek a határidők teljesítése alól. Valkó Dávid szerint is hátráltathatja a külföldi vendégmunkások kiszámíthatatlanná váló jelenléte a projekteket, ráadásul a műszaki egyeztetések is megcsúszhatnak a személyes találkozások halogatása miatt. 
Az ellenoldalon olyan véleményeket is hallani, amelyek szerint viszont a magánszemélyek elhalasztásra kerülő kisebb projektjei (pl. lakásfelújítások) miatt felszabadulnak kapacitások az építőiparban, ezek pedig bevonhatóak lesznek az újingatlan-projektekbe. ""Az építőiparban mostanáig olyan helyzet volt, hogy egy burkoló szinte bármennyit elkérhetett, és előre kellett neki fizetni, ez most megváltozhat"", mondta Balla Ákos. 
De ha el is készülnek az új házak, kérdés, mekkora lesz rájuk a kereslet a 27 százalékos áfa és a várható visszaesés mellett, ami jócskán érinti azt a réteget is, ami az új lakások felvevőpiacát általában jelenti. 
Az irodapiac teljes pálfordulást élhet meg
Az irodapiacon óriási növekedés volt az elmúlt években, jelenleg is több tízezer négyzetméternyi új iroda épül a Váci úton. A befektetők minden bizonnyal azzal számoltak, hogy a felívelő trend folytatódik, csakhogy a mostani helyzetben erre nincs többé garancia, sőt: akár komoly visszaesés is lehet a járvány kimenetele. 
A legtöbb irodai munkában utazó cég most gőzerővel dolgozik azon, hogy az összes munkafolyamatát minél hatékonyabb home office-üzemmódra állítsa át, és ennek a vége könnyen lehet az, hogy kiderül: nem is olyan fontos, hogy mindig mindenki bejárjon. ""Az irodapiacon bekövetkezhet egyfajta szemléletváltás, a cégek elkezdenek majd gondolni arra, hogy a jövőben is lehetnek ilyen helyzetek, ezért talán jobban megéri kisebb területeket bérelni, és inkább kialakítani a home office megfelelő feltételeit"", mondta Valkó Dávid. 
(Borítókép: Kihalt Széll Kálmán tér az iskolabezárás első napján 2020. március 16-án. Fotó: Barakonyi Szabolcs / Index)
Durva influenza vagy veszélyes világjárvány?
 
 
Vannak, akiknek már nincsenek kérdéseik, és vannak, akik az Indexet olvassák! Támogasd te is a független újságírást, hogy ebben a nehéz helyzetben is tovább dolgozhassunk! Kattints ide!"
Hungary,2020-03-15,Index.hu,https://index.hu/gazdasag/2020/03/15/airbnb_koronavirus_visszafizetes/,A világ összes országában visszafizeti a lemondott foglalásokat az Airbnb,"A globálissá vált koronavírus-járvány miatt az Airbnb úgy döntött, hogy minden országban lehetővé teszi, hogy a cégen keresztül lakást vagy szobát foglalók mindenféle büntetés vagy extra költség nélkül visszamondhassák a foglalásaikat, és visszakaphassák a már kifizetett foglalót – írja a Bloomberg. 
A döntés minden március 14. előtti foglalásra érvényes, egészen az április 14-re szóló foglalásokig.
Nem akarjuk, hogy a vendégek úgy érezzék, hogy utazniuk kell, különben bukják a pénzüket – írta a döntéssel kapcsolatban a Twitteren Brian Chesky, a cég vezérigazgatója.
Az Airbnb ügyfelei eddig csak a Kínába, Dél-Koreába és Olaszországba szóló foglalásaikat törölhették anélkül, hogy elveszítenék a foglalójukat, de a cégen elég nagy volt a nyomás, ahogy a WHO globális járvánnyá minősítette a Covid-19 fertőzést, a turizmus pedig a járvány miatt világszerte szinte leállt, így más országokra is kiterjessze ezt a programot. A cég először az Egyesült Államokra terjesztette ki az intézkedést, miután Donald Trump elnök elrendelte, hogy európai állampolgárokat ne engedjenek be az országba. 
Cheslky azt is írta a Twitteren, hogy megértik, mekkora érvágást jelent a lakásaikat a platformon kiadóknak a járvány miatt kieső bevétel, tudják, hogy sokaknak teljesen ettől függ a megélhetése, és most azért izgulnak, hogy a saját lakbérüket ki tudják-e majd fizetni, de azt írta, már van pár nagyszabású ötletük, hogy hogyan segíthetnék ki a vendéglátókat. Erről azonban részleteket egyelőre nem árult el.
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-03-14,Index.hu,https://index.hu/gazdasag/2020/03/14/gazdasag_majdnem_minden_szegleteben_katasztrofalis_hatasa_van_a_koronavirusnak_turizmus_vendeglatas_taxi_elbocsatasok/,Sok cégnél már most nagy bajok vannak a járvány miatt,"Egyelőre kevés koronavírussal fertőzött személy Magyarországon, de a gazdaságban már megkezdte a kaszálását a járvány. Hivatalos statisztikai adatok még hetekig-hónapokig nem lesznek a hatásokról, de
az egyéni beszámolókon keresztül kirajzolódó kép elkeserítő, és nem is csak azokban az iparágakban, amelyek elsőre az eszünkbe jutnak érintettként.
Bár vannak ágazatok (elsősorban a termelő szektorban), amelyek továbbra is jól tartják magukat, potenciálisan több százezer magyar munkavállaló lehet kisebb-nagyobb mértékben érintett, sokaknak már most veszélyben van az állásuk, a sorsuk nagyjából attól függ, mennyi ideig tart a mostani rendkívüli állapot, és hogy milyen cégnél dolgoznak.
A nagyobbaknál jobb eséllyel jöhetnek csak megszorítások, kényszerszabadságolások, de a magyar kkv-szektorban sok olyan, egyébként látszatra sikeres cég lehet, amelynek nincs több havi tartaléka egy ekkora kataklizma áthidalására. 
A szállásadók fekete hetei
A legegyértelműbb természetesen a vendéglátásban és a turizmussal összefüggő szolgáltatások nyújtásában érintett cégek helyzetének drasztikus romlása, ezek jó részénél már életbe is léptek a vészforgatókönyvek. A dübörgő budapesti szálloda- és apartmanbiznisz gyakorlatilag néhány hét alatt totálisan a padlóra került, több épületet üzemeltető szállodai forrásunk arról számolt be, hogy már a február is sokkal rosszabbul sikerült a kínai vendégek elmaradása miatt, mint a korábbi évek, de az olasz kitörés után teljesen megállt a piac.
Egyetlen foglalás sem érkezik napok óta, a már lefoglalt utak 90 százalékát lemondják.
Ennek következtében már most el kellett küldeniük több tucat alkalmazottjuk mintegy felét, és mit mondták, ez még nem biztos, hogy a vége, de az elbocsátások során szociális szempontokat is figyelembe vesznek (nem az egyedül álló anyákkal és más kiszolgáltatottabb helyzetben lévő alkalmazottakkal kezdik). 
Az épületeket egyébként megpróbálják a lehetőségekhez mérten hasznosítani például munkásszállónak, vagy ideiglenes szállásként a kollégiumokból most kipaterolt diákoknak, de nyilván ez jóval alacsonyabb bevételt eredményez csak. 
Beszéltünk olyan budapesti ötcsillagos szállodai dolgozóval, aki azt mondta, jelenleg 30 százalékon van a hotel, egész nap szinte semmi dolguk. Mivel nagy nemzetközi cégről van szó, aminek több tartaléka van, a vezetőség azt közölte, nem lesznek leépítések. Viszont szabadságok kiadása, fizetés nélküli szabadságra vagy táppénzre küldés igen. Ebben az ágazatban
sokan keresnek minimálbért, a fizetés többi része borravalóból jön össze, 
ezért a forgalomcsökkenés durva bevételkieséssel jár még azoknak is, akik nem veszítik el az állásukat. 
A szállásadók jelentékeny része egyébként manapság már magánszemély, aki az AirBnB-n keresztül ad ki lakást saját szakállára vagy apartmanhotel-üzemeltető cégen keresztül. Ezek közt az ingatlanok közt sok olyan is van, amit hitelre vásároltak abban a reményben, hogy a mai ingatlanpiaci viszonyok melletti kereslet konstans: vagy rövid távra, vagy hosszú távra biztosan ki tudják adni a lakást jó áron. Ez most egy időre sokaknak borulhat, az AirBnB a teljes befagyás felé tart meredeken, de olyat is hallottunk, hogy valakinek a hosszú távú bérlői cuccoltak össze pár nappal ezelőtt, mert vendéglátásban dolgoztak és mindkettejüket elküldték, úgyhogy most jobb híján hazaköltöznek a szüleikhez. A törlesztőket viszont továbbra is fizetni kell (hacsak nem rendel el az állam moratóriumot, mit pl. az olaszoknál), ami miatt sokan kerülhetnek bajba.
Az utazási irodáknak is nehéz a helyzete, az általunk megkeresett cégek mind azonnal érezni kezdték a koronavírus-hatást, első körben azon, hogy az utasok nagy része pánikba esett, és ""menteni a menthetőt alapon megrohamozták személyesen és telefonon is irodánkat a vírussal kapcsolatban felmerülő kérdéseikkel"", írta egy luxusutakat szervező cég a megkeresésünkre.
Ők jelenleg munkaidejük 90 százalékában az utak átfoglalásával vannak elfoglalva, mint írták, szinte mindenki szeretne elutazni, csak később. Azt is írták, hogy jelenleg csak minimális számban vannak lemondások, de az új foglalások száma visszaesett, az árbevételük csökkent, Létszámleépítést viszont nem terveznek, a meglévő foglalásokkal kapcsolatosan megnövekedett megkeresések nem is teszik lehetővé, hogy kevesebb fővel lássák el az iroda feladatait. A kiadások kordában tartását inkább annak révén képzelik el, hogy az idei évre tervezett fejlesztéseket elhalasztják.
Kocsmárosok, vendéglősök borotvaélen
A vendéglátás nem csak külföldiekre alapoz, de azért a turisták a forgalom jókora hányadát adják a belvárosban, és most egyre kevesebben vannak, ráadásul a magyarok közül is sokan maradnak inkább otthon érthető okokból. A nagyobb szórakozóhelyek egy része már konkrétan bezárt (hiszen 100 fő feletti rendezvények tartása zárt térben tilos), de a szabályszerűen nyitva tartható helyek forgalma is radikálisan csökken, emiatt megszorító intézkedésekre szorulnak. 
Beszéltünk Rebák Tiborral, aki két kisüzemi söröket csapoló sörözőt üzemeltet március óta a bulinegyedben (Hopaholic, Csakajósör), és sörös szakmai fesztivál szervezésében is érdekelt. Ő az üzlet minden frontján érzékeli a vírus miatti gondokat, a kereslet jelentősen megcsappant, a közeli Fogas ház bezárása is visszahat rájuk, mert sok vendég az oda kígyózó sorból jött át sört venni.
A staffot már elkezdték felkészíteni rá, hogy kevesebb munkaórát fognak tudni biztosítani, és szinte biztosan elmarad a 2020-ra tervezett nagyobb infrastruktúrafejlesztés a kocsmákban.
De a beszállítók szintjén is akadozások vannak, mostanában érkezett volna New Yorkból egy különleges sörszállítmány, de az USA és Európa közti járattörlések miatt nem fog. Sőt, a szomszédból, Romániából sem érkezik meg az áru. Egyébként a sörgyártást és forgalmazást is érintheti a kialakult helyzet, mivel manapság sok alapanyag jön külföldről. Az úgynevezett egyutas hordókat, amiket Hopaholicosok gyakran használnak, Milánó mellett gyártják, a legutóbbi információk szerint valószínűleg nem tudja küldeni a beszállító az előző rendelést. 
Rebákékat a rendezvényekkel kapcsolatos aggályok is érintik, mert májusban tervezték megtartani az öt napos Budapest Beer Week szakmai konferenciát és fesztivált, amelyben 10 hónapos szervezőmunka van, és 25 országból várnának vendégeket. Egyelőre figyelik az eseményeket, és még nem döntötték el, mi lesz, de benne van a pakliban, hogy halasztani kell a programot. Nekik ugyan disztribútorként van más bevételi forrásuk is, mint a vendéglátás, de a megrendelések is várhatóan csökkenni fognak, mondta Rebák Tibor.
Olyan helyeknél pedig, amelyeknek nincs ilyen második lábuk, minden bizonnyal drasztikusabb lépésekre, elbocsátásokra kell készülni még akkor is, ha nem záratják be hatóságilag a kocsmákat, ahogy az például Csehországban történ. 
A koronavírus terjedésének megelőzése érdekében maszkban és kesztyűben dolgozik egy pénztáros a fővárosi Haller kávézóban 2020. március 11-én.Fotó: Balogh Zoltán / MTI
A rendezvényszervezésnek teljesen lőttek
A rendezvények korlátozása miatt nem csak a Budapest Beer Week és egyéb, fesztiválszerű események szervezői szívnak, hanem egy teljes iparág: a teljes rendezvényszervezési ágazat és a hozzá kapcsolódó járulékos tevékenységek (pl. catering, de jellemzően 10-15 alvállalkozóval dolgoznak együtt a cégek egy-egy eseményen) kerültek a tönk szélére pillanatok alatt, erről a G7 közölt a napokban részletes cikket. Az általuk megkeresett szereplők szerint durvább a helyzet, mint a legutóbbi világválság alatt volt:
Ez nem olyan, mint a 2008-as válság, amikor elkezdtek nem rendelgetni. Akkor nem az volt, hogy egyszerűen mindent visszamondtak,
mondta a lapnak egy cégvezető. Többen azt is mondták, hogy hiába dolgoztak hónapokat egy most lemondott rendezvényen, futhatnak a pénzük után, mert a magyar piacon jellemzően csak az utolsó pillanatban papírozzák le a megállapodásokat. Ágazati szereplők szerint az iparág komplexitása, a sokszereplős együttműködések miatt még csak azt sem lehet pontosan megmondani, hogy mekkora az iparág forgalma és hány embert érinthet a szektor összeomlása.
Mindenesetre a nagyobb cégeknél több százmillió forintos károk jöhetnek össze csak a tavasz folyamán a hirtelen lemondások miatt. Beszéltünk olyan cég dolgozójával, amely részben eszköz- és bútorbérbeadásból él, részben pedig van egy tervező stúdiója, ami rendezvényes megjelenések, standok, installációk tervezésével foglalkozik. Náluk is nagy a baj:
Rendezvényekben, expókban a tavasz és az ősz a főszezon, és a teljes tavaszt lemondták. Pár rendezvényen gondolkoznak, hogy átteszik nyárra, de ki tudja, mi lesz akkor.
Mint mondta, a 100 fő alatti rendezvényeket sem merik megtartani, mert félnek, mi lesz, ha mégis ott betegszik meg valaki. 
A nagy fesztiválok esetleges elmaradása és a száz főnél nagyobb befogadóképességű beltéri koncerthelyszínek átmeneti ellehetetlenülése a zenészeket is negatívan érinti, hiszen sokuk elsősorban fellépések után jutnak gázsihoz. Több iparági szereplő azt mondta nekünk, hogy a márciusi fellépéseket most igyekeznek átszervezni májusra, és a helyzet nem feltétlenül katasztrofális, amennyiben a kormány áprilisig feloldja a vészhelyzetet, és megszűnik a tegnap bevezetett korlátozó rendelkezés. Ha viszont még májusban is tart a járvány, akkor már nagy gondban lesznek.
A 2019-es Budapesti Tavaszi Fesztivál kulturális programsorozatot népszerűsítő zászlókFotó: Faludi Imre / MTI
Még a forgatások is megálltak
Elsőre nem feltétlen gondolnánk, de a Magyarországon kifejezetten nagynak számító filmipar jó része is behúzta a satuféket most. A filmgyártásban sokan dolgoznak amerikai szervizmunkákon, ami azt jelenti, hogy az itt forgó amerikai filmek gyártásában vesznek részt. Közülük most egyik napról a másikra sokaknak nem maradt munkája, ugyanis Trump utazási tilalma után az itt tartózkodó amerikai filmesek azonnal hazarohantak, és megálltak a forgatások.
De még ha itt lennének sem lenne egyszerű nagyjátékfilmeket forgatni, hiszen 100 főnél több nem tartózkodhat egyszerre egy térben. Filmes forrásunk, aki maga is munka nélkül maradt, arról számolt be, hogy tud olyan produkcióról, amiből már csak egy hét munka lett volna hátra, de csapot papot hátrahagyva lelépett a stáb, nem fejezték be. A filmiparban jónak számítanak a fizetések, viszont
a dolgozók közül a legtöbben szabadúszóként bedolgoznak, tehát vagy egyéni vállalkozók, vagy van egy kis cégük, ezek után pedig akkor is fizetni kell a járulékot, ha épp nincs munka,
ami igen kellemetlen helyzetet eredményezhet most. Hasonló a szituáció a színházban és más előadóművészeti ágakban, ahol a színészeken és állandó munkatársakon (akik most szintén egy darabig nem dolgozhatnak a színházbezárások miatt, és kérdés, hogyan oldják meg ezt a helyzetet az intézmények) felül sok projektalapon foglalkoztatott vállalkozó van, akik egy-egy előadásra teljesítenek megrendeléseket.
A taxisok forgalma a felére zuhant
Csütörtök éjjel a munkából hazafelé taxizva a sofőröm elkeseredetten megjegyezte, hogy 60 százalékkal esett vissza a forgalmuk, és ha ez így megy tovább csődbe jutnak. Megkerestük Metál Zoltán a Taxis Szövetség Elnökét, mit tapasztalnak általánosan. Metál azt írta az Indexnek:
Szemmel látható és érezhető a fuvarszám csökkenése, amit a legnagyobb taxi-fuvarszervező társaságok is tapasztalnak a bejövő megrendelések alapján. A  helyzet napról-napra változik. Van olyan vállalkozó, aki az  átlagos napi fuvarjainak közel a felét már elvesztette, de olyan is aki akár ennél is többet.
Szerinte azok a kollégák, akiknek az állandó rezsiköltségük magasabb (autóbérlet, lakbér, stb.) és akár egy tartósabb keresletcsökkenés miatt nem tudják majd rövid-közép távon a fenntartásukat fedezni, kénytelen lesznek felhagyni a hivatásukkal, ""nagyon kevesen rendelkeznek olyan háttérrel, amivel egy hosszabb “kényszerpihenőt”  átvészelnének"".
Komoly és jelenleg még kiszámíthatatlan a kár, mert nem lehet megjósolni a folyamat időbeni végét, tette hozzá. 
Taxisok a Kazinczy utcábanFotó: Balogh Zoltán / MTI
Ha nem élelmiszerboltod van, a kereskedelem sem jó biznisz most 
A kereskedelemnek az a része sem viseli jól az állapotokat, ahol nem mindenképpen és mindennap szükséges termékeket (pl. élelmiszer) , vagy éppen járványos időszakban felfutó termékeket (pl. laptopok, gyógyszerek, maszkok) árulnak. Beszéltünk olyan cégvezetővel, akinek plázákban vannak ékszerboltjai, és azt nyilatkozta: 
a forgalom a nullához konvergál, az Árkádban alig vannak emberek, pláne ahhoz képest, hogy épp kuponnapok vannak, ilyenkor tízszer ekkora szokott lenni a forgalom.  
Érdeklődtünk, mi a helyzet a bérleti díjakkal, tárgyaltak-e már arról az épület fenntartójával, hogy a különleges helyzetre való tekintettel esetleg mérsékeljék azokat, de a tulajdonosok képviselője azt mondta, addig nem tárgyalnak a bérleti díjakról, amíg az épület nyitva tart, így nem kérhetek méltányosságot bevételkiesésre hivatkozva az üzlethelyiségek bérlői.
Az ékszerszakmában egyébként a tavasz a főszezon a ballagások és az anyák napja miatt, ez veszélybe kerül, ha elhúzódik a járvány. Beszállítói oldalon is vannak gondok forrásunknál, de paradox módon ennek most éppen örül, hiszen nem feltétlen tudná eladni a beérkezett árut; Olaszországból járnak hozzá 3 heti rendszerességgel személyesen elhozni az aranyékszer-szállítmányt, de ez most nem jön össze az olasz helyzet súlyossága miatt. 
Mint mondta, egyelőre nem szeretne alkalmazottakat elküldeni, törekszik rá, hogy mindenki megtarthassa az állását. De az üzletenkénti 4 emberes létszámot már le kellett csökkenteni 2-re, az a 2 ember, aki éppen nem dolgozhat, fizetés nélküli szabadságon lesz, és a dolgozók 2 hetente váltják egymást ebben a szisztémában. Egy üzletben pedig a felére vágták vissza a munkaidőt. 
Árkád bevásárlóközpontFotó: Földi Imre / MTI
A szolgáltatószektor változóan viseli
Az új helyzet persze kreatív megoldásokat is szül a szolgáltatószektorban. Egy nyelvórát vagy akár egy pszichoterápiás ülést át lehet tenni Skype-ra, ha valaki nem szeretne emberek közé menni, sőt, kollégánk révén hallottunk például olyan baba-mama tornáról is, amelyet a felelős fitnesszedző bizonytalan időre átrakott online üzemmódba. Mint írta, 
Elérkeztünk ahhoz a pillanathoz, amikor már igenis okosan kell gondolkodni és cselekedni, hogy segítsük a járvány megállítását, és elkerüljük a terjedését, aminek beláthatatlan következményei lehetnek az amúgy is romokban heverő magyar egészségügyi helyzetre (a gazdaságit most meg se említeném).
Minél kevesebbet megyünk közösségbe, annál jobb, ezért a jövő héttől bizonytalan ideig az órák ONLINE lesznek megtartva. Tehát NEM MARADNAK EL, csak itthonról fogom vezényelni a testgyakorlást.
Sajnos ilyen típusú távvezérlés nem minden munkakörben kivitelezhető, ott vannak például azok a szakmák, mint a fodrász vagy a kozmetikus, amelyek a személyes megjelenés mellett testi kontaktussal is járnak. Úgy tudjuk, közülük is egyre többen szembesülnek tömeges időpontlemondással, sok fodrász naptára, ami múlt héten még tele volt foglalva erre a hétre, mostanra teljesen megüresedett. 
(Borítókép: Kovács Tamás / MTI)
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-03-11,Index.hu,https://index.hu/gazdasag/2020/03/11/utazas_turizmus_visszaeses_kinai_koronavirus_jarvany_legitarsasag_oceanjaro_utak_lemondasa/,Ekkora csapást a világválság óta nem látott a turizmus,"Dollárszázmilliárdokban mérhető károkat okoz a turizmusnak a kínai koronavírus, légitársaságok, hotelek, óceánjáró hajós cégek táncolnak csőd szélén. A legsúlyosabban persze Ázsiát érinti a helyzet, de fokozatosan az egész világra átgyűrűzik a félelem, a turisztikai világszervezet már bőven a SARS hatását meghaladó visszaeséssel számol globálisan. Az idegenforgalom itthon közvetve a GDP tizedéhez járul hozzá, és jelentős munkaadó is egyben, az érintetteknek valószínűleg nem ez lesz a legjobb évük.
Ha van olyan iparág, aminek a tuti biztos növekedésére jó eséllyel lehetett fogadni az elmúlt évtizedekben, az a turizmus. Az ágazat folyamatosan rekordokat döntve a világgazdaság egyre nagyobb szeletét is adja, az ENSZ turisztikai szervezetének (UNWTO) becslése szerint a turisták 1,4 ezer milliárd dollárt költenek el évente külföldön, így teljes a szolgáltató szektor 7 százalékáért felelnek.
A World Travel and Tourism Council számítása szerint 2018-ban a turizmushoz volt köthető a világ GDP-termelésének 10,4 százaléka (8,8 ezer milliárd dollár), és a munkahelyeknek is nagyjából a tizede (319 millió állás) az ágazathoz tartozott. A munkaerőpiac globális bővüléséből jelenlegi súlyánál nagyobb mértékben veszi ki a részét az idegenforgalom,
az elmúlt öt évben minden ötödik új munkahely ebben az ágazatban jött létre, vagyis a turizmus jelentősége foglalkoztatási szempontból növekszik.
Magyarországon nagyjából a világátlagnak megfelelő a szektor gazdasági súlya, a közvetlen (6,8%) és a közvetett hatásokat is magába foglaló hozzájárulása a GDP-hez 10,7 százalék, közvetlen és közvetett hatásokat összesítve pedig a nemzetgazdasági foglalkoztatottság 13,2 százalékát adja a turizmus. (Még súlyosabb lenne a helyzet, ha már elértük volna Orbán célját, és a turizmus súlya a GDP 16 százalékára nőne.)
És hogy miért jövünk most ezzel a rengeteg számmal?
Mert a március eleji helyzet alapján úgy fest, a koronavírus komolyan padlóra küldheti az ágazatot. Mint a fenti számokból látszik, a turizmus megroppanását a teljes világgazdaság (ami közben a járvány egyéb hatásait is elszenvedi) megérzi. Kedden még Orbán Viktor is arról beszélt az MKIK konferenciáján, hogy a járvány nemzetközi terjedése miatt itthon lehetséges, hogy
a turisztikai szezonnak kampó. Akinek az emberek utazási kedvéhez van kötve a vállalkozása, a logisztikában, idegenforgalomban, vendéglátásban dolgozik, az arra készüljön, hogy komoly visszaesés várható.
A magyar miniszterelnöknek az utóbbi napok hírei és a legaktuálisabb előrejelzések alapján igaza lehet; a hírek szerint már Magyarországon is lehet érezni a hatásokat, például Varga Mihály ugyanezen az eseményen azt mondta, hogy 40-50 százalékos szállodai lemondási arányok sem ritkák, ugyanígy az Airbnb is satufékezett márciusra. A Magyar Turisztikai Ügynökség egymilliárdos kárenyhítési kerettel készül a vis maior esetek kárenyhítésére, ez azonban minden bizonnyal elenyésző pénzmennyiség lesz a károkhoz képest, ha beigazolódik az európai uniós tagállamok turisztikai szervezeteinek egyeztetésén elhangzott jóslat, miszerint
ha a tendencia nem fordul meg, húsvétra akár 85 százalékkal is csökkenhet az európai turizmus.
Önmagában az is megviselte volna a szektort, ha a járvány miatt csak kínaiak halasztanak el utakat, ugyanis turizmushoz köthető költések 20 százalékát kínai utazók adják manapság, de most már egyáltalán nem csak erről van szó.
Az ázsiai piac továbbra is extrán érintett, de ahogy a vírus és a félelem terjed, minden ország idegenforgalmi ágazata érintetté válik kisebb-nagyobb mértékben. Ha csak az önmagában hírértékkel bíró, kiragadott eseteket nézzük, amikről a lapok beszámoltak, már akkor is rég látott gyötrelem bontakozik ki a szektorban. 
Orbán Viktor miniszterelnök (b2) Varga Mihály pénzügyminiszter (b) Matolcsy György a Magyar Nemzeti Bank elnöke (j) és Parragh László a Magyar Kereskedelmi és Iparkamara (MKIK) elnöke a kamara gazdasági évnyitóján az InterContinental Budapest szállóban 2020. március 10-én.Fotó: Koszticsák Szilárd / MTI
Mélyrepülésben
A légitársaságok százával törlik a nemzetközi járataikat, korábban főként a Kínába irányuló gépek voltak érintettek, de az utóbbi pár hétben már világjelenségről van szó, és a nem törölt járatok is gyakran szinte üresen közlekednek. A légicégeket nagyon komolyan megviseli anyagilag a járvány, sokuk részvényei néhány hét alatt elvesztették értékük negyedét-ötödét, a kisebbek közül már van, ami csődbe is ment, de még a legnagyobb dél-koreai társaságnál is vészharangot kongattak a héten.
A teljes bevételkiesést jelen pillanatban 113 milliárd dollárra becsülik a légi közlekedésben.
A légitársaságok számára egyedül az olaj áresése számít pozitív fejleménynek a vírus kapcsán, de ebből sem tudnak feltétlenül olyan mértékben profitálni, ahogy várnánk.
A légitársaságok ugyanis úgy hidalják át az ingadozó olajárból fakadó bizonytalanságot, hogy egy adott pillanatban, amikor éppen kedvezőnek találják a feltételeket, előre megegyeznek a beszállítóikkal az ár fixálásában egy meghatározott időszakra. Ez legalább kalkulálhatóvá teszi a cégek legnagyobb költségelemét, de összességében lehet rajta nyerni is, veszíteni is a világpiaci ár alakulásától függően.
Sok társaság ezt most megszívja, mert hiába estek az árak, a korábban kialkudott összegért jutnak csak üzemanyaghoz, az Air France-KLM például 1 milliárd dollárt bukhat a manőveren ahhoz képest, mintha nem lett volna ilyen megállapodása.
Pangó látványosságok, üres hajók
De a szállodaipar is hasonlóan pesszimista, a Hilton, Marriott és az Intercontinental és 25-60 millió dolláros bevételkiesésekkel kalkulál 2020-ra. Az óceánjárós hajókázásnak sem volt éppen jó reklám a vírushorror a Diamond Princessen és társain, rengeteg az útlemondás, félig üresen futnak ki a hajók, az ázsiai piacon egyes cégek a foglalások 95 százalékos visszaesését tapasztalják.
A nagy fesztiválok is a veszélyeztetett fajok közé kerültek, a tömeg és a kevésbé higiénikus körülmények miatt érthető módon sokan megfontolják, hogy megvegyék-e a jegyüket, tekintetbe véve, hogy egyelőre nincs rá garancia, hogy nyárra lecseng a járvány. A világ egyik legnagyobb fesztiválját, a Coachellát (amit áprilisban tartottak volna) már el is halasztották.
Az is elég jól illusztrálja, mekkora a kiesés volumene, hogy a világ legnépszerűbb turistaközpontjai közül jó néhány jóval szellősebb, mint általában lenni szokott, Mekkában például elég látványos a különbség, de a gízai piramisoknál is sikerült pangást fotózni március elején:
Tourism in the time of #coronavirus - my son and I had the pyramids to ourselves today. Never in my life have I seen it this empty. The horse guide said he hasn’t worked in 6 days & all his tours this week have canceled. Just a couple foreigners & some Egyptian school groups here pic.twitter.com/D4K0Uw87eH— Hannah Allam (@HannahAllam) March 4, 2020 
Jelzésértékű, hogy Kína legnagyobb utazási platformja, a Trip.com (ők üzemeltetik többek közt a Skyscannert), amely több millió utazáslemondásról számolt be, bejelentette azt is, hogy a vezérigazgató egy darabig biztosan nem veszi fel a fizetését az elszenvedett óriási veszteségek kompenzálása gyanánt.
Ausztrália bizonyos részein már csődtől tartanak a jórészt ázsiai turistákra alapozó hotelek, az erdőtüzek gazdasági hatásától eleve megtépázott helyi turizmus attól fél, a korábbi, 76 millió dolláros állami mentőcsomag nem lesz elég arra, hogy a koronavírus miatti kieséseket is fedezze.
Nem csak náluk szorulhatnak kormányzati segítségre az ágazat egyes részei, már Indiában is az államhoz rimánkodik az utazási ügynökök szövetsége mentőcsomagért, mert a járvány kitörése óta 70-80 százalékos lemondási rátákkal szembesülnek. De nem is kell ilyen messzire menni, hogy jelentős negatív hatásokat találjunk: a február végével végződő öthetes periódusban az USA-ban és az Egyesült Királyságban 20 százalékos visszaesést mutattak a repülőjegy-foglalások éves bázison. Ez még önmagában lehet pusztán a kivárás jele, de minél tovább tart a járvány, annál valószínűbb a turizmus erősen szezonális jellege miatt, hogy
az utazások eltolása végül azok elmaradásához vezet. 
Jókora visszaesés lesz 2020-ban
A pontszerűen jelentkező válságtünetekből kirajzolódó összkép még nem teljes, de az már biztos, hogy a hatás nagy és a turizmus szempontjából letaglózó lesz. A kérdés már csak az, mennyire nagy, és milyen hosszan húzódhat el. Az UNWTO a múltbeli hasonló események és a március elején látszó trendek alapján készített arra vonatkozó becsléseket, hogyan változtatja meg a nemzetközi utasszámot a járvány. Ezekben még sok a bizonytalanság, de
az már most látszik, hogy a koronavírus hatása a 2008-as gazdasági világválsággal összemérhető lesz a szektorban.
Mint az ábrán látható, a nemzetközi turizmusban konstans növekszik az utasszám az 1990-es évek közepe óta (ez egyébként nagyobb perspektívában is így van: míg 1950-ben még csak 25 millió nemzetközi utazást bonyolítottak, 1990-ben már 450 milliót, vagyis mindössze negyven év alatt 18-szorosára nőtt az utak száma).
Vannak azonban kisebb beszakadások, a nyíllal jelölt gödrök mindegyike valamilyen globális szinten jelentős, az utazási kedvet érdemben befolyásoló eseményt jelöl. Ahogy látszik, a legnagyobb sokkot a pénzügyi válság 2009-es begyűrűzése okozta (mögötte egy kissé lemaradva pedig ott a mostani járvány elődje, a jóval kisebb hatású SARS).
Az UNWTO becslése 2020-ra eredetileg 3-4 százalékos növekedés volt a nemzetközi érkezések számában, de a járvány miatt ezt március elejére -1 és -3 százalék közötti visszaesésre módosították.
Ahogy a grafika mutatja, ilyen drasztikus visszaesésre viszonylag ritkán van példa, a SARS miatt például csak -0,4 százalékkal csökkentek az érkezések. A világgazdasági válság tízszer ennyire megütötte ezt az adatot – ha minden úgy alakul, ahogy azt az ENSZ-testület kalkulálja, ezt a szintet a koronavírus miatt nem fogjuk elérni, de nem sokkal maradunk el tőle.
Számszerűleg az 1-3 százalékos csökkenés azt jelenti, hogy a 2019-es 1,46 milliárd érkezés helyett 2020-ban 1,446-1,416 milliárd érkezéssel kell számolni. A trendvonalakból az látszik, hogy a korábbi nagy visszaesésekből gyorsan felpattant az ágazat, erre most is jó esély kínálkozik a járvány lecsengése után, hiszen az elhalasztott utak nagy részét minden bizonnyal szeretnék bepótolni a turisták. De a korábbiakhoz képest annyi különbség azért mégiscsak van, hogy az elmúlt évtizedben
a vírus által letaglózott Kína a globális utazási piac legjelentősebb szereplőjévé vált,
így sok múlik azon, milyen lesz az ottani helyzet, mennyire lesz gyors a kilábalás. A World Tourism and Travel Council elemzése szerint a kínai utazási piac kifelé irányuló és belföldi része is csak 2023-ra állhat vissza a járvány előtti szintre, ez pedig globálisan gyakorolhat némi visszahúzó hatást az idegenforgalomra.
 Borítókép: Védőmaszkot viselő turista a tüdőgyulladást okozó új koronavírus-járvány miatt 2020. március 4-én. Olaszországban 2502-re emelkedett a koronavírussal fertőzöttek száma és eddig összesen 79 ember halt bele a betegségbe. MTI/EPA-ANSA/Massimo Percossi
Akták
A koronavírus-járvány hatása a gazdaságra
2022. jún 22.
Menczer Tamás: A koronavírus előtt sem volt ilyen erős a magyar gazdaság
A gazdaság már 2021 nyarára elérte a járvány előtti teljesítményi szintjét.
2022. máj 30.
Bezár az összes Orsay üzlet Magyarországon
Másfél hét múlva mindenhol lehúzzák a rolót.
2022. ápr 12.
Sosem látott forgalom várható húsvétkor a hotelekben
Több a foglalás, mint a járvány előtt.
Még 2021 cikk az aktában
Töltés
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-03-04,Index.hu,https://index.hu/english/2020/03/04/budapest_tourists_coronavirus_szechenyi_thermal_bath/,Coronavirus: Infected tourists visited a thermal bath in Budapest,"At the daily press conference of the Hungarian government's coronavirus task force on Wednesday afternoon, Chief Medical Officer Cecília Müller revealed details about the coronavirus-infected tourists who visited Budapest at the end of February.
As usual, the head of the task force Tibor Lakatos was the first to speak, who told reporters that there are still no coronavirus cases in Hungary. Lakatos said that authorities have screened 413 people who entered Hungary by air and 5405 people who arrived at the Budapest or at the Debrecen airport. The head of the task force also announced the launch of the website koronavirus.gov.hu, which started after it had been delayed for over a week. It will provide up-to-date information on the Hungarian and international coronavirus situation, although only in Hungarian.
Chief Medical Officer Cecília Müller informed that there are 29 fully equipped isolation wards in Hungary, but could not tell how many are currently isolated at these wards. So far, Hungary performed 230 laboratory tests for the new coronavirus, all the samples returned negative.
Müller spoke at length about the infected tourists who visited Budapest at the end of February. Hungarian authorities have been conducting the contact investigation for more than 24 hours now, and have so far come up with the following:
The group consisted of four women, they arrived at the Hungarian capital with a non-stop long-distance line of Flixbus on 26 February. The Ministry of Foreign Affairs' spokesperson Tamás Menczer refused to reveal the exact time of the bus' arrival, telling a journalist that ""publishing this information would not move the investigation forward, so we will keep it to ourselves."" The women left Budapest on 28 February, as we reported yesterday.
Three of these four women fell ill, the earlier Czech notification mentioned only two because one of the infected students travelled back to Milan from Budapest by plane, from where she wanted to head back to the United States, but she stopped in Denmark and is currently staying in a Danish medical institution due to her deteriorating condition. The fourth woman was not infected. 
Authorities have the passenger list of the bus taken by the infected tourists, but they are still waiting for information about how passengers were seated. There were four Hungarian residents on the bus from Vienna to Budapest, and two on the bus from Budapest to Brno.
The group spent two days in Budapest. They were staying in a downtown Airbnb flat, and have never met the flat's owner in person. The flat was cleaned and disinfected, though Müller did not specify details.
Hungarian authorities interviewed the patients over Skype, and as Müller said, ""they are not that sick.""
The group typically got around in Budapest on foot. Being tourists, the group did not know the city well, so it was difficult to determine where exactly they have been by the interview.
They visited a ruin pub, a crepe shop, a pharmacy, and all four had spent an hour in the Széchenyi Thermal Bath.
Müller talked to the management of the Széchenyi Thermal Bath and was ""greatly reassured"" by learning that the spa introduced a new, more thorough disinfection and cleaning procedure just a week ago and also increased the water's chlorine content, and according to Müller, these measures successfully reduce the chance of the virus spreading. ""Still,"" she added, ""this is a disease that spreads from person to person, surfaces are insufficient for transmitting this extraordinarily vulnerable virus,"" though CDC's website currently says it is possible to get Covid-19 by touching a surface that has the virus on it, even if it is not the main way the virus spreads.
As for the non-chlorinated pools containing medicinal water, their temperatures are between 38-39°C, and Müller says this kills the lipid-layer covered virus. Still, authorities ordered a thorough emergency disinfecting cleaning at the spa, which had already been carried out since.
One of the four complained about a headache during their stay in Budapest, therefore they did not go to any restaurants - they ordered food online.
As to why staff members at the bath who could have contacted the women or the person delivering the food have not yet been quarantined, Müller could not answer, she said that she is still to receive all the data, authorities have not yet identified those who established close contact with the patients.
Müller stressed several times that they are looking for so-called ""close contacts,"" people who were within two meters of the patient for an extended time. When asked why the Hungarian investigation is still ongoing while the Czech authorities have concluded theirs within ten hours, Müller first did not want to comment, but then said:
When handling an epidemic, it is of the utmost importance to strive for maximum safety, but with emphasis on the measures that are necessary. There has to be constant risk-analysis, we do not want to restrain people who do not have to be restrained, but we will consistently do that in any case where that is necessary.
FM spokesperson Tamás Menczer also informed about the Hungarians in quarantine on foreign soil: there is a truck driver in Italy (set to leave on 9 March), two Hungarian families in the quarantined Tenerife hotel, and a law student in Germany who was isolated after having coffee with an infected classmate.
The officials present at the press conference could not yet tell whether or not the coronavirus situation will affect the events of the upcoming national holiday on March 15, the situation changes day-to-day, and 15 March is still far away, Tamás Menczer said.
(Cover photo: Széchenyi Thermal Bath. Photo: István Huszti / Index)
Akták
Coronavirus in Hungary
2020. okt  2.
Negatív lett Mike Pence amerikai alelnök koronavírus-tesztje
A főnökéről nemrég derült ki, hogy koronavírusos.
2020. máj 16.
Budapest to reopen on Monday
""We have won the first battle against the pandemic,"" Viktor Orbán said in his video message announcing lifting the restrictions in the capital.
2020. máj 15.
Government to decide about easing Budapest lockdown on Saturday
While restrictions will be relaxed in Pest county and the rest of Hungary starting on Monday, Budapest still has to wait.
Még 75 cikk az aktában
Töltés
Support the independent media!
The English section of Index is financed from donations.
Support Index"
Hungary,2020-03-04,Index.hu,https://index.hu/velemeny/2020/03/04/haho_tudni_szeretnem_hogy_veszelyesek_voltak-e_ram_az_amerikai_koronavirusos_lanyok/,"Hahó, tudni szeretném, hogy veszélyesek voltak-e rám az amerikai koronavírusos lányok!","Néhány perccel az operatív törzs napi sajtótájékoztatója után levél érkezett az Indexhez. Azt kérdezte egy aggódó nő, hogy a Budapesten átutazó, koronavírusos lányok melyik busszal mentek Bécsből Budapestre, mert ő is aznap buszozott a két város között, és aggódik, ez az infó azonban kimaradt a cikkből.
Sajnos nem tudtunk válaszolni neki, a cikkből ugyanis azért maradt ki az infó, mert az operatív törzs sem árulta ezt el. A sajtótájékoztatón elhangzott, hogy a magyar hatóságok tudják, hogy a lányok mikor érkeztek, hogy a Széchenyi fürdőben voltak, valamelyik romkocsmában voltak, a Lánchídon sétáltak át, de szándékosan nem fognak beszélni a részletekről. 
És az is elhangzott, hogy a négy lányból egy
már annyira rosszul volt itt Budapesten,
hogy inkább visszarepült Milánóba, hogy onnan Amerikába menjen haza, de a dániai átszállásnál olyan állapotban volt, hogy feltartóztatták, jelenleg is ott van.
De hogy Magyarországon a hatóságok által megszerzett adatok alapján kik lehetnek veszélyben, azt nem tudjuk.
Nem állítom, hogy hibásan kommunikál az operatív törzs, mert lehetnek olyan szempontok, a nemzetbiztonsági megfontolásoktól kezdve a pánikkeltés elkerülésén át az egészségügyi ellátórendszer hirtelen túlterhelődésének megakadályozásáig, amelyeket nem kötnek az orrunkra. 
Azt azonban állítom, hogy el kellene magyarázniuk, miért csinálják ezt, így ugyanis csak kérdések vannak válaszok helyett.
Miért a cseh lapokból, illetve a csehek bejelentéséből tudjuk meg, hogy Budapesten is átutaztak a lányok, miért nem a kormányzattól, azonnali óvintézkedések meghirdetésével együtt?
Miért nem tudhatják magukról az emberek, hogy ők érintkeztek-e a lányokkal (ugyanakkor voltak-e a Szecskában az öltözőben, a romkocsmában, a távolsági buszon stb.), vagy sem?
Arra a kérdésre, hogy tájékoztatják-e az airbnb-s ház lakóit, miért az a válasz, hogy tárgyakon át (pl. liftgomb) úgysem terjed a vírus?
Ha pár nap múlva az érintetteknek, akik maguk sem tudják, hogy érintettek, tüneteik lesznek, mit mondjanak a háziorvosnak, van kockázati tényezőjük, vagy nincs?
Miért nincs senki legalább házikaranténban, mint a cseheknél, ahol egy 10 órás nyomozás után 23 embernek kell otthon maradnia két hétig a buszutasoktól a taxisofőrön át egy pincérig? Mi a kockázata egy felesleges elkülönítésnek, miért rosszabb az, mint ha egy vírushordozót hagyunk szabadon lófrálni?
Miért tart nekünk sokkal hosszabb ideig kinyomozni az ügyet és lépni, mint a cseheknek?
Jogos-e, ha bárki úgy érzi ezek után, hogy nem kapja meg a szükséges tájékoztatást a magyar hatóságoktól a koronavírus ügyében?
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-03-04,Index.hu,https://index.hu/belfold/2020/03/04/oerativ_torzs_sajtotajekoztato_szerda/,"Flixbusszal jöttek a koronavírusos diáklányok Budapestre, romkocsmában és a Széchenyi fürdőben is jártak","Lakatos Tibor ezredes, az operatív törzs vezetője szerdán 14 órakor is ugyanazt mondta, amit előző nap: 
Magyarországon továbbra sincs új koronavírussal fertőzött beteg.
A hatóságok továbbra is ellenőrzik a határokat és a beérkezők egészségi állapotát, mondta az ezredes. Eddig  413 személyt szűrtek a közutakon,  5405 pedig a debreceni és a budapesti reptereken. 
Magyarországon 29 infektológiai osztály van, és mindegyiken adott az elkülönítés lehetősége. Müller Cecília országos tisztifőorvos a tájékoztatón nem tudta megmondani, hogy pontosan hány ember van jelenleg ezeken az osztályokon, mert a hatóság csak a kórházakból továbbküldött minták alapján tud adatokat szolgáltatni. Eddig 230 laboratóriumi tesztvizsgálatot végeztek Magyarországon, és az mind negatív volt. Újságírói kérdés nyomán Müller Cecília egy háromtagú egri családot említett meg, amelynek tagjait elkülönítették, és akiknek a mintáival kapcsolatban egyelőre nincs eredmény. 
A teljes sajtótájékoztatót itt nézheti vissza, szöveges összefoglalónk a videó alatt folytatódik:
Jelenleg az összes beteg mindössze három százaléka van Európában, és az összes eset közül 54 százalékot meghaladja a felgyógyult betegek száma, ismertette Lakatos Tibor, az operatív törzs vezetője a további lényeges adatokat. A halálozási ráta is három százalék, ami magasabb, mint az influenza esetében, de kisebb, mint például a madárinfluenza esetében. A legnagyobb kockázatot az idős, egyéb betegségben szenvedő emberekre jelenti a koronavírus – ezt már Menczer Tamás külügyi államtitkár mondta el a tájékoztató egy későbbi pontján. 
Információ a koronavírusról
Arról is szó esett, hogy elindult a koronavírusos weboldal és Facebook-oldal is. Lakatos Tibor ezredes arra kérte az embereket, hogy ezeken az információs felületeken tájékozódjon először mindenki, akinek kérdése van a koronavírussal kapcsolatban. Ha ezeken nem találnak választ a kérdéseikre, csak akkor hívják a forró drótot, vagy írjanak emailt.
Lakatos az álhírterjesztés elleni küzdelemre is kitért: a Nemzeti Nyomozóiroda négy büntetőeljárást indított olyan eseteknél, ahol valótlan hírekkel próbáltak valakik pánikot kelteni. A négy közül egy esetben azonosították az álhírkeltő embert.
Az ezredes felszólított mindenkit, hogy csak ellenőrzött információkat osszanak meg az interneten. Nagyobb portálokat is említett név nélkül, ahol szerinte nem ellenőrzött információk jelentek meg, ezért az NMHH is figyel az esetleges pánikkeltő álhírterjesztésre.
Telefonálni, majd mentőt hívni
Az a legörvendetesebb hír, hogy Magyarországon egy megbetegedést sem találtunk 
– mondta Müller Cecília országos tisztifőorvos, majd röviden a  jelenlegi eljárásrendről beszélt, ami szerint 
a háziorvos nem megy ki a potenciális koronavírusos beteghez, és azt kérik, hogy a potenciális koronavírusos betegek se menjenek a háziorvoshoz, hanem először telefonon konzultáljanak vele.
Ennek célja az egészségügyi alkalmazottak védelme.  A telefonos konzultáció után a mentőszolgálat szállítja be a beteget az illetékes kórházba (a megyei infektológiára), ahol gyanús eset a tesztek lefolytatásáig    elkülönítve várakozik. Az érintettek jellemzően külföldön jártak nemrég, és valamilyen lázas, influenzaszerű megbetegedésben szenvednek.
A tisztifőorvos szerint a mentők bírják az új eseteket, minden megyében új mentőkocsit állítottak csatasorba, hogy az új eljárásrendnek megfelelő legyen a működés.
A turistalányok részletei
A tisztifőorvos hosszabban beszélt azokról a fiatal turistákról, akik Budapesten jártak, majd egyiküknél koronavírust azonosítottak Csehországban. Elmondta, hogy valójában nem kettő, hanem négy lány érkezett Budapestre Bécsből február 26-án a Flixbus járatával, és hárman közülük megbetegedtek. Két éjszakát maradtak Budapesten.
Csehországban két diákról később kiderült, hogy beteg, a harmadik egészséges, a negyedik pedig Budapestről visszautazott Milánóba, majd onnan az USA-ba akart repülni, de Dániában már olyan rosszul volt, hogy ott marasztalták, egy dán egészségügyi intézményben van jelenleg.
A tisztifőorvos már rendelkezik annak a busznak az utaslistájával, amivel az egyetemisták Budapestre érkeztek, de még nem tudni, melyik ülésen ültek. Pedig ez fontos a tisztifőorvos szerint, ugyanis szoros kontaktnak számít mindenki, aki 2-2 ülés távolságban ült tőlük. Az airbnb-s bérlakás bérbeadójával nem kerültek a lányok kapcsolatba, a kulcsot borítékban kapták meg. A tisztifőorvos beszélt a lakástulajdonossal is, aki azt mondta neki, hogy a takarítás, fertőtlenítés megtörtént az ingatlanban. Müller Cecília szerint megnyugtató volt, amit a tulajdonostól megtudott.  A kormányhivatal népegészségügyi szakemberei is ellenőrizték a lakást, ők is rendben találták.
Nem nagyon betegek
– mondta még a Csehországban ápolt egyetemistákkal kapcsolatban Müller Cecília, az viszont egyelőre nem minden ponton tiszta, hogy pontosan merre jártak Budapesten. Jellemzően gyalogosan közlekedtek, ugyanis nincs helyismeretük, és nem tudták pontosan megmondani.
Betértek egy romkocsmába, egy palacsintázóba, sétáltak a Lánchídon, bementek egy gyógyszertárba, mert egyiküknek fájt a feje, és a Széchenyi Fürdőben is töltöttek mind a négyen egy órát.
A tisztifőorvos  a fürdővel is felvette a kapcsolatot, ahol épp egy hete erősítették meg a fertőtlenítési eljárásokat a felületeken, és az úszómedencék klórszintjét is megemelték. Ennek a vírusnak van egy burokrésze, amit megsemmisít a klór, ráadásul emberről emberre terjedő betegségről van szó, mondta Müller Cecília, így a közvetítő felület, például a víz nem fertőz tovább. Nagytakarítást is végeztek a fürdőben.
A lányok nem voltak étteremben, a tisztifőorvos szerint a szállásukra rendeltek ételt.  
Egy újságírói felhívta a tisztifőorvos figyelmét arra, amit az Index is részletesen megírt, hogy Csehországban egy tízórás vizsgálat után több tucat embert elkülönítettek, akik potenciálisan kapcsolatba kerülhettek ezekkel a turistákkal, Magyarországon viszont senkit.
A nekik ételt szállító embert, a fürdőben velük kapcsolatba kerülő munkatársak miért nincsenek házi karanténban? 
– kérdezték Müller Cecíliát. Erre azt válaszolta, hogy még nem kapta meg az összes adatot, így nincs pontosan képben a turistákkal szoros (a WHO szerint kétméteres távolságú) kapcsolatot létesítő kontaktokkal, ezek nincsenek beazonosítva egyelőre. 
„A maximális biztonságon és a szükséges tevékenységeken legyen a hangsúly. Olyan személyeket nem kívánunk korlátozni, akiket nem szükséges, akiket pedig szükséges, azokat szigorúan. A járványügyi hatóság több évtizedre visszamenőleg kiváló munkát végez” – tette még hozzá Müller Cecília.
Karanténos magyarok
Menczer Tamás külügyi államtitkár is beszélt a sajtótájékoztatón, részletesen beszélt arról a tizenkét magyarról, akik a világ különböző pontjain karanténban vannak. 
Mindenki jól van, az a kamionsofőr is, aki Olaszországban dolgozott éppen a koronavírus-járvány kitörésekor, és Lombardiában van karanténban. Ő – ha minden jól megy – március 9-én hazamehet. Két magyar család van a tenerifei karanténhotelben, egy joghallgató diáklány pedig Németországban, miután együtt kávézott egy diáktársával, aki koronavírusos lett. Ő tünetmentes, jól van, és mindennap beszél a stuttgarti magyar konzulátussal. Előreláthatóan a jogászhallgató március 10-11-én hagyhatja el a kollégiumi szobáját, ahol várakozik.
A március 15-i tömegrendezvényekről megkérdezték a jelenlévőket, hogy lesz-e eltérő eljárásrend a koronavírus miatt. Erre egyelőre nem tudtak biztos választ adni, mert napról napra változhat a helyzet, messze van még a március 15-i dátum, mondta Menczer Tamás.
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-03-04,Index.hu,https://index.hu/kulfold/2020/03/04/koronavirus_amerikai_ecuadori_nok_turistak_praga_brno_csehorszag_nyomozas/,Detektívfeladat volt feltérképezni a lányok útját,"Mintegy tíz óra alatt nagyjából sikerült feltérképezniük a cseh hatóságoknak a koronavírussal fertőzött külföldi turisták ottani útját, és már 23 kontaktszemély van otthoni elkülönítésben, ők mind olyanok, akik potenciálisan elkaphatták a fertőzést, olvasható a cseh lapokban. A fiatal nők Milánóból Bécsen és Budapesten át utaztak Csehországba, mai hírek szerint egyébként a magyar fővárosba busszal jöttek.
A „nyomozást” Martina Marešová végzi, ő a prágai népegészségügyi központ járványellenes részlegének vezetője, a cseh tévé a mostani feladatát detektívmunkaként emlegeti (ebben a cikkben nézheti meg az összeállítást, amelyben ő is nyilatkozik). Ő azt mondta, a felderítéshez főként a turistalányok telefonjait használta fel, amelyben benne voltak a szállások elérhetőségei és a jegyek. 
Eszerint a Milánóban tanuló 21 éves amerikai és ecuadori lány egy harmadik társukkal együtt pénteken este érkezett Brnóba (Brünn) Budapestről. (Egyes lapok négyfős társaságról írnak, eszerint a negyedik barátnő az utazás közben hazarepült Milánóba, Csehországba már nem utazott el.) Ott egy éjszakát töltöttek airbnb-s lakásban. A hatóságok megkerestek mindenkit, akinek a szálláshoz köze volt, ágyneműt cserélt például. „Ezzel összefüggésben” két embert különítettek el kéthetes otthoni megfigyelésre a csehek, azt nem közölték, hogy kiket. Nekik nincs tünetük, ha lesz, akkor orvoshoz mennek majd.
A városban felröppent a pletyka, hogy aznap, azaz péntek este egy szórakozóhelyen táncoltak a turistanők, de a hatóságoknak erről nincsen információjuk, ők úgy tudják, késő este érkeztek a szállásra, és ott is töltötték az éjszakát.
Másnap, szombaton délelőtt 10 óra körül RegioJet busszal mentek át Prágába. A RegioJetnek viszont nincs meg minden adata az utasokról, csak a nevek. Úgyhogy itt a cseh rendőrségnek kellett besegítenie, így meglettek az érintett utasok. Mint kiderült, a lányuk Csehországon belül utaztak Flixbusszal is, a cégtől még várnak az adatokra a cseh hatóságok. Az nem világos, hogy azzal a busztársasággal honnan hová utaztak, de feltehetően, azaz inkább kizárásos alapon Budapestről Brnóba.
A prágai buszról a sofőr és 18 (más forrás szerint 19) utas van „házi karanténban”. A nők nem érintkeztek a prágai airbnb-s szállás tulajával, mert egy borítékban vették fel a kulcsot. Azt még nem tudják, hogy a szombat délutánt mivel töltötték, estefelé viszont az amerikai nő elkezdett influenzás tüneteket produkálni, úgyhogy a prágai, szintén airbnb-s szállásról betaxizott a prágai Motol kórházba. „Este tíz körül jött az ecuadori barátnőjével – közölte a kórház szóvivője. Pavlína Danková. – A recepciós pulthoz mentek, ahol a nővér üvegfal mögött ül. Senki nem volt kétméteres távolságon belül.”
Amikor a két fiatal elmondta, kik ők, és mi a helyzet, maszkokat kaptak, és elvezették őket egy üres váróhelyiségbe. A nővér pedig azonnal jelezte a kórházban, hogy mi történt. A személyzet védősapkát, -kesztyűt, -maszkot, -ruhát húzott, és mintát vett a nőktől. Ez az egész egy órába telt, utána speciális mentővel a Bulovka kórházba vitték őket.
Az ecuadori barátnő tesztje elsőre negatív lett, de rá két napra az övé is kimutatta a fertőzést. Mivel szombat este óta őt is kórházi megfigyelésen tartják benn, az elmúlt napokban senkivel nem került kapcsolatba, nem tudott megfertőzni senkit azóta. Kórházi megfigyelés alatt van a harmadik társuk is, neki egyelőre negatív a tesztje.
Marešová feladata volt a taxisofőrök megtalálása is, rögtön kettőé: aki a buszpályaudvartól a szállásra vitte a nőket, illetve aki a kórházba vitte be őket szombaton este. Ez sem volt egyszerű, itt a prágai városházának kellett besegítenie. Meg kellett keresni azt a pincért is, aki aki Prágában szombaton ebédnél kiszolgálta őket. A két sofőr és a pincér is házi karanténban van.
A magyar hatóságok is nyomozzák az útvonalukat, erről már keddi tájékoztatóján is beszélt Müller Cecília országos tisztifőorvos, aztán a szerdai - cikkünk megjelenése után néhány órával tartott - napi tájékoztatón is sok szó volt róla. Itt olvashatják részletesen, a lényeg röviden, hogy a lányok útját itthon is feltérképezték, voltak például romkocsmában és a Széchenyi fürdőben, rendeltek ételt a szállásukra, de a magyar hatóságok úgy vélik, hogy egyelőre nincs szükség arra, hogy bárkit elkülönítsenek.
Fő források: Novinky.cz 1, 2, 3, ct24.ceskatelevize.cz 1, 2.
(Borítókép: Turisták Prága központi pályaudvarán 2020 március 1-én - fotó:  Beata Zawrzel / NurPhoto / Getty Images)
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-03-04,Index.hu,https://index.hu/belfold/2020/03/04/busszal_erkeztek_budapestre_a_koronavirusos_egyetemistak/,Busszal érkeztek Budapestre a koronavírusos egyetemisták,"Az észak-olaszországi Milánóban tanuló amerikai és ecuadori egyetemista, akiknél kimutatták a koronavírust, busszal érkezett Bécsből Budapestre, ahol az Airbnb segítségével szereztek szállást, tudta meg a Blikk.
„A cég már kapcsolatban van az illetékes hatóságokkal, hogy az esetet gyorsan és részletesen tisztázza. További információt egyelőre nem tudunk megosztani” – nyilatkozta a lapnak a busztársaság szóvivője. 
Cikkünk megjelenése után a Flixbus keresett meg minket, levelükben azt írták, hogy ""azt tudjuk megerősíteni, hogy a hatóságok kapcsolatba léptek velünk, információt biztosítunk számukra. A személyes adatok védelme miatt nem kaptuk meg azoknak az adatait, akikre vonatkozóan a hatóságok vizsgálatot kezdtek, így arról a hivatalos szervek tudnak pontos információt adni, hogy kire, mire vonatkozóan vizsgálódnak és mik az eredmények.""
Buszos utazásokról ír a cseh ct24 is, ahol arra is kitérnek, hogy a cseh hatóságok gyorsan feltérképezték a lányok útját, mert neten és telefonon keresztül intézték a foglalásaikat, így azokat könnyű volt felkutatni. Azt is pontosan feltérképezték, kivel kerültek kapcsolatba a diáklányok, így nagyjából húsz cseh állampolgárt helyeztek karanténba. 
A magyar tisztifőorvos Müller Cecília, keddi sajtótájékoztatóján elmondta, hogy kedden több párhuzamos értesítést is kaptak a két diáklányról. „A szakembereknek pontosan fel kell deríteniük azt az útvonalat, ahol ez a diáklány tartózkodhatott. A járványügyi szakemberek folyamatosan tájékozódnak a cseh kollégáktól, ez az információgyűjtés határozza majd meg azt, hogy milyen járványügyi intézkedéseket kell foganatosítaniuk” – mondta. 
Mentőápoló ellenőrzi egy érkező busz utasait a koronavírus-járvány miatt a letenyei határállomáson 2020. február 5-énFotó: Varga György / MTI
Az amerikai nőnél a vasárnapi első teszt, az ecuadorinál pedig a megismételt laboratóriumi vizsgálat mutatta ki a koronavírust – jelentette be kedden Zdeňka Jágrová, a prágai tisztiorvosi intézet igazgatója. Az első koronavírusos betegről vasárnap számoltak be a cseh hatóságok, eddig összesen öt esetről tudnak, ezek mindegyike Olaszországhoz köthető. 
Akták
A koronavírus Magyarországon
2023. szept  2.
Kell félnünk az új Covid-variánstól?
A virológus elárulta, mire lehet számítani az új koronavírusnál.
2023. aug 28.
Nagyon keveset tudni még a koronavírus Magyarországon is megjelent új variánsáról
A tüneteit is ismertették.
2023. aug 16.
Több településen is emelkedett a koronavírus koncentrációja a szennyvízben
Két nagyvárosban javult a helyzet.
Még 5483 cikk az aktában
Töltés
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-03-03,Index.hu,https://index.hu/english/2020/03/03/coronavirus_budapest_hungary_czech_republic_students_ecuador_usa/,Coronavirus-infected tourists visited Budapest at the end of February,"The two students who tested positive for Covid-19 in the Czech Republic have recently visited Budapest and other cities in the region, Prague's chief medical officer announced on Tuesday. Hungarian authorities are working to retrace their steps, but there are no known cases in Hungary yet.
The US and Ecuadorian women studying in Milan, close to the quarantined areas of Northern Italy travelled first to Vienna on 24 February, from where they went to Budapest before travelling through Brno on 28 February on their way to Prague, so it is likely that they were sightseeing in Budapest on the 28th and the 27th, or even on the 26th. The two women stayed in a hotel in Vienna and rented flats through Airbnb at the other three locations.
The first coronavirus test of the US student returned positive on Sunday, while the infection of the woman from Ecuador was only confirmed by a repeated test. ""We already informed Vienna and the Hungarian party about the case,"" Prague's chief medical officer Zdeňka  Jágrová added. 
Czech authorities have investigated whom the two infected patients have contacted and placed twenty Czech citizens under quarantine. Authorities also ordered a week-long lockdown and disinfection of the Prague flat the two women rented.
Hungary is investigating the case
On Tuesday afternoon, at the daily press conference of the Hungarian government's operative group, the group's leader Tibor Lakatos announced that they received the Czech notification and ""started the implementation of the necessary measures,"" adding that
there are still no known cases of Covid-19 in Hungary.
Hungarian Chief Medical Officer Cecília Müller spoke only about one confirmed patient who visited Budapest, saying that the National Public Health Service is currently retracing the steps of that confirmed patient, investigating where she had been and with whom she had contact. Müller said that it is not certain that the woman exhibited symptoms during her stay in Budapest, and if she did not, that would significantly lower the probability that she infected other people, adding ""nobody should worry that they caught the disease just because they might have passed her by on the street,"" they are looking for so-called ""close contacts.""
Cecília Müller, Hungary's Chief Medical OfficerFotó: Máthé Zoltán / MTI
If you show symptoms, call your doctor
On the previous day, Müller said that in accordance with the updated coronavirus protocol,
THOSE WHO SUSPECT THEY HAVE COVID-19 SHOULD not GO TO THEir GENERAL PRACTITIONER under any circumstances.
Instead, they should call their doctor over the phone if they exhibit symptoms of the disease and have recently returned from an infected area. The doctor will proceed to ask the patient a series of questions to determine the likelihood of infection and will inform emergency services if they suspect a possible case. An ambulance will then take the patient to the closest contagious unit, and if the throat swab lab test returns positive, the patient will be transferred to the Central Hospital of Southern Pest for isolation and treatment.
 Cover: Index / Bődey János
Akták
Coronavirus in Hungary
2020. okt  2.
Negatív lett Mike Pence amerikai alelnök koronavírus-tesztje
A főnökéről nemrég derült ki, hogy koronavírusos.
2020. máj 16.
Budapest to reopen on Monday
""We have won the first battle against the pandemic,"" Viktor Orbán said in his video message announcing lifting the restrictions in the capital.
2020. máj 15.
Government to decide about easing Budapest lockdown on Saturday
While restrictions will be relaxed in Pest county and the rest of Hungary starting on Monday, Budapest still has to wait.
Még 75 cikk az aktában
Töltés
Support the independent media!
The English section of Index is financed from donations.
Support Index"
Hungary,2020-03-03,Index.hu,https://index.hu/belfold/2020/03/03/koronavirus_napi_sajtotajekoztato_operativ_torzs/,"Attól nem kell félni, ha valaki mellett elmentek az utcán","Lakatos Tibor, az operatív törzs vezetője kedden 14 órakor azt mondta, hogy 
Magyarországon továbbra sincs olyan személy, aki az új koronavírussal fertőződött volna meg.
Az ezredes adatokat is sorolt: az egész világon 3118-an, Európában pedig 55-en haltak meg eddig, és egyre nő a felépült betegek száma. Európában eddig 191 beteg gyógyult meg.
A sajtótájékoztató nagy részében arról a két diáklányról volt szó, akik két napot töltöttek Magyarországon, aztán Csehországba utaztak, ahol a koronavírus jelenlétét megállapítottak egyiküknél. A másik, ecuadori fiatal nőnél még ellenőrzésre vár a teszteredmény, hangzott el a sajtótájékoztatón.
Müller Cecília országos tisztifőorvos elmondta, hogy kedden több párhuzamos értesítést is kaptak a két diáklányról, ezek közül „a legmegbízhatóbb az a gyors riasztási rendszer, amely az Európai Unión belül működik”. Arról tájékoztatták a Nemzeti Népegészségügyi Központot, hogy egyiküknél, az amerikai lánynál kimutatták a koronavírust. Bár ecuadori diáktársának eredménye szintén pozitív lett, a cseh szakemberek tovább vizsgálják az ő eredményét. Müller szerint a járványügyi vizsgálat teljeskörűen zajlik. Ez azt jelenti, hogy
a szakembereknek pontosan fel kell deríteniük azt az útvonalat, ahol ez a diáklány tartózkodhatott. A járványügyi szakemberek folyamatosan tájékozódnak a cseh kollégáktól, ez az információgyűjtés határozza majd meg azt, hogy milyen járványügyi intézkedéseket kell foganatosítaniuk
– mondta Müller Cecília.
Hozzátette, hogy az esettel összefüggésben számos kérdés van, hiszen az információ még nagyon friss, éppen ezért még nem is hoztak végső döntéseket.
Nagyon nagy figyelmet kell fordítaniuk arra, hogy „a beteg mikor lett rosszul, mutatta-e a megbetegedés tüneteit, vagy esetleg a továbbutazása után betegedett-e meg. A vele érintkező személyekkel kapcsolatos járványügyi intézkedések ettől függenek” – mondta Müller.
Amennyiben ő tünetmentes volt Magyarországon, mondta a tisztifőorvos, és már csak Csehországban tapasztalták a megbetegedés tüneteit, rendkívül alacsony annak a lehetősége, hogy megfertőzte magyarországon azokat a személyeket, akik érintkeztek velE.
Az országos tisztifőorvos azt is elmondta, hogy jelenleg a két lánnyal közelről érintkező személyeket („esetlegesen szoros kontaktusokat”) keresnek csak, mert ilyen viszonyrendszerekben fertőzhet a vírus. 
Müller Cecília országos tisztifőorvosFotó: Máthé Zoltán
Attól nem kell félni, hogy ha valaki mellett elmentek az utcán, akkor ott valamilyen fertőzés történhetett
− fogalmazott a tisztifőorvos. Az RTL Klub riportere megkérdezte a tisztifőorvost, hogy mi a helyzet azokkal a birkózókkal, akik nemrég hazatértek Magyarországra egy iráni edzőtáborból. Müller Cecília annyit válaszolt, hogy nem fertőzött területen jártak, és hogy jól vannak.
Bécs–Budapest–Brno–Prága
Miközben Magyarországon még zajlik az információk gyűjtése, a cseh népegészségügyi hivatal egyre több részletet közöl a Milánóban tanuló amerikai és ecuadori egyetemistáról. Azt például már biztosan lehet tudni, hogy a lányok február 24-én, hétfőn Milánóból repülővel érkeztek Bécsbe, ahonnan aztán Budapestre utaztak, február 28-án, pénteken Brnóba, egy nappal később pedig Prágába mentek. Bécsben szállodában, a többi városban – így Budapesten is – azonban airbnb-s lakásokban szálltak meg.
Ebből egyébként gyorsan vissza lehet számolni, hogy a két lány február 28-án és 27-én, de valószínűleg még 26-án is Budapesten nézett várost. 
A cseh hatóságok pontosan feltérképezték azt is, kivel kerültek kapcsolatba a diáklányok, és mintegy húsz cseh állampolgárt helyeztek karanténba, többek között azt a pincért, aki Prágában kiszolgálta őket.
A prágai lakást, ahol a két nő lakott, egy hétre lezárták és fertőtlenítik. Az apartman tulajdonosa azt nyilatkozta, hogy mindenben segíti a szakemberek munkáját.
(Borítókép: Arcmaszkot viselő férfi Pekingben 2020. március 3-án. Fotó: AFP)
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-03-03,Index.hu,https://index.hu/kulfold/2020/03/03/koronavirus_csehorszag_magyarorszag_utazas_ket_diaklany/,Két koronavírusos amerikai diák Budapesten járt az elmúlt napokban,"Magyarországon is járt az elmúlt napokban az a két fiatal diáklány, akinél koronavírust mutattak ki a cseh laboratóriumi vizsgálatok.
Az észak-olaszországi Milánóban tanuló amerikai és ecuadori egyetemista február 24-én érkezett Milánóból Bécsbe, ahol szállodában laktak. Onnan később Budapestre utaztak, majd Brnón keresztül Prágába, ahol az Airbnb-rendszeren keresztül foglaltak szállást.
Az amerikai nőnél a vasárnapi első teszt, az ecuadorinál pedig a megismételt laboratóriumi vizsgálat mutatta ki a koronavírust – jelentette be kedden Zdeňka  Jágrová, a prágai tisztiorvosi intézet igazgatója.
„Bécset és a magyar felet már tájékoztattuk az esetről” – tette hozzá.
A hatóságok pontosan feltérképezték, kivel kerültek kapcsolatba a diáklányok, és mintegy húsz cseh állampolgárt helyeztek karanténba. A prágai lakást, amelyben a nők laktak, egy hétre lezárták, és fertőtlenítik.
Adam Vojtech cseh egészségügyi miniszter azt mondta, hogy Csehországban eddig 236 emberen végezték el a koronavírustesztet. Tizenhat laboratóriumi vizsgálat eredménye kedden készül el.
Az első koronavírusos betegről vasárnap számoltak be a cseh hatóságok. A miniszter szerint a csehországi koronavírusos esetek eddig enyhe lefolyásúak.
Csehországban eddig öt koronavírusos esetet jelentettek, mindegyik Olaszországhoz köthető. Az első két beteg cseh állampolgár volt, mindketten Észak-Olaszországban jártak. A harmadik beteg a Milánóban tanuló amerikai volt, a negyedik pedig az ecuadori diáklány. Az ötödik fertőzött egy Ustí nad Labem-i nő, aki pénteken tért haza Olaszországból. 
A Radio Prague International szerint a cseh kormány azt fontolgatja, hogy fefüggeszti az Észak-Olaszországból érkező repülőjáratokat. 
Akták
Terjed a világban a koronavírus
2023. máj  3.
Kiengedték a börtönből a koronavírus-járványról és hullazsákokról tudósító kínai üzletembert
Három évet töltött ott.
2022. dec 30.
Szakértők szerint naponta kilencezren halnak meg Kínában koronavírusban
Az számok egy hét alatt duplázódtak meg.
2022. dec  4.
Súlyos Covid-vád: a nyugati tudóselit Kínát fedezi
Mégis laborszökevény? Megint áll a bál a világjárványt okozó koronavírus körül.
Még 5173 cikk az aktában
Töltés"
Hungary,2020-02-24,Index.hu,https://index.hu/belfold/2020/02/24/niedermuller_remiszto_kepzodmenyes_kijelentes_interju_444/,Niedermüller nem szívná vissza a rémisztő képződményes kijelentését,"Ha ezt az országot csak fehérekre, heterókra és keresztényekre építjük, akkor akik nem érzik magukat ebbe a kategóriába tartozónak, azok ki vannak rekesztve
– mondta Niedermüller Péter egy, a 444-nek adott interjúban, amelyből az is kiderült, hogy a VII. kerület DK-s polgármestere most sem szívná vissza azt a rémisztő képződményes kijelentését, amely miatt később kormánypártok és kormányhoz hű közéleti szereplők vezetésével tüntetés is szerveződött. 
A DK-s politikus ezenkívül azt is elmondta, hogy szerinte most is megválasztanák, noha többször előfordult már, hogy saját kerületében, az utcán sétálva beszólogattak neki.
Az interjúban szó volt az erzsébetvárosi dzsentrifikcióról, amely Niedermüller szerint a kerület belső részében „drámaian zajlik a bulinegyed miatt”. Ennek kapcsán a polgármester beszélt arról, hogy 
önkormányzati engedélyhez kötné az Airbnb-lakáskiadást, de nem célja, hogy ellehetetlenítse az Airbnbt;
kritériumrendszerhez kötné az éjfél utáni nyitvatartást a bulinegyedben;
nem engedné ki a bulizókat dohányozni az utcára;
többet razziáztatna a prostitúció és a drog elleni küzdelem jegyében,
az autósokat pedig kitiltaná, hogy egy sétáló belső Erzsébetvárost hozzon létre.
A 444 interjújából az is kiderült, hogy a kerületi átvilágítások során kiderült, hogy rengeteg kár érte Erzsébetvárost a fideszes irányítás alatt. Niedermüller szerint ezek közül a károk közül a legnagyobb az önkormányzati lakások áron aluli továbbadása volt:
Nem egyszerűen arról van szó, hogy valaki lopott, hanem hogy olyan szabályokat hozott az önkormányzat, ami 6 milliárd forint veszteséget jelentett a kerületnek.
A DK-s polgármester ezenkívül az interjúban azt ígérte, hogy idén 100 önkormányzati  lakást fognak felújítani a VII. kerületben, illetve ismét ígéretet tett arra, hogy a DK márciusi tisztújításán tényleg le fog mondani a pártban betöltött alelnöki pozíciójáról."
Hungary,2020-02-22,Index.hu,https://index.hu/gazdasag/2020/02/22/london_tehetetetlen_az_airbnb-s_zughotelekkel_szemben/,Virágoznak a kamuprofilok és a zughotelek az Airbnb-n és a társain,"Üzletemberek egész háztömböket vásárolnak fel, és az Airbnb-n, valamint hasonló oldalakon keresztül adják ki a lakásokat. A vendégek azt hiszik magánembertől veszik ki a lakást, de valójában egy zughotelben kapnak szállást. Kontinenseken átívelő szervezetek futtatják a bérleményeket, fejlődő országokba kiszervezett ügyfélszolgálattal, kamu profilok egész hálójával megspékelve. A városok nem igazán tudnak mit kezdeni a jelenséggel, amely egyre jobban terjeszkedik az eredetileg magánemberek rövidtávú lakáskiadására kitalált felületeken. A Wired által felfedett csaló még képzéseket is tart azoknak, akik bele akarnak vágni az Airbnb-s ügyeskedésekbe.
Valami félrement
Úgy harangozták be, mint ami majd forradalmasítja az ingatlanok bérlését, mások szerint viszont újabb szög a lakhatási válsággal küzdő városok koporsójába. Amikor az Airbnb-ről van szó, rendre heves érzelmekkel találkozhatunk, egyszer például írt valaki, amikor beraktam MTI-ből egy az oldallal kapcsolatos hírt, hogy biztos csak irigy vagyok azokra, akik megtehetik, hogy kiadják a lakásukat. De az Airbnb társadalmi hatásai mellett van egy más aspektusa is a dolognak, amelyen szervesen hozzájárul a problémához, még sincs annyira az előtérbe helyezve: 
az Airbnb és társai a csalók melegágyai.
Zughotelek, trükkös hirdetők, tehetetlen hatóságok – ez a kép rajzolódik ki egy, a Wiredön nemrég megjelent cikkből. A cikk szerzője csak egy szobát akart bérelni Londonban, de a végül alámerült a simlis üzletemberek nyúlüregében, és amit ott talált még a kelet-európai elme számára is meglepő.
Önnek is van története, információja Magyarországon működő zughotelekről? A környékén már minden lakást felvásárolt egy üzleti kört, és rövid távú bérleményként adják ki?
Írja meg nekünk!
Ki lakik itt?
James Temperton, a Wired újságírója még tavaly novemberben bérelt ki egy lakást Airbnb-n keresztül London egy déli kerületében. A helyszínen azonban feltűnt neki, hogy valami nagyon nem oké. Minden egy kicsit másmilyen volt, mint a hirdetésben szereplő képeken. A Battersea Park vonatállomás és egy templom közé beszuszakolt új építésű apartmanházban mindenhol takarítónak kinéző alakok mászkáltak lepedőkkel. Ekkor már gyanús volt Tempertonnak, hogy itt bizony nem egy francia jógainstruktor adja ki a lakását, miközben két hónapos elvonulását tölti Balin, hanem 
egy illegálisan üzemelő hotelről van szó, amelyet Airbnb-n keresztül hirdetnek meg.
Aztán az is különös volt, hogy az egyik takarítónak kinéző nő, aki beengedte a lakásba (vagy szobába, ahogy nézzük), azt mondta, amikor elmegy, hagyja csak a kulcsot az asztalon, nem kell bezárnia maga után az ajtót.
-Nem lakik itt senki?
– kérdezte meglepődve a Wired újságírója.
-Nem, nem hiszem.
– válaszolta a nő.
Szellemhotel
Amikor Temperton körbenézett az épületben, és bekopogott pár másik lakásba, ahol szintén némileg dühös és csalódott vendégek voltak, akkor vette észre, hogy többé-kevésbé mindegyik lakásban ugyanazok a bútorok, képek vannak. Ekkor már biztos volt benne, hogy egy kidolgozott csalással áll szemben, hasonlóan ahhoz, amit még tavaly tárt fel a Vice újságírója. Némileg mégis eltér a két eset, ugyanis a Vice-féle csalásnál pocsék lakásokat adtak ki azzal a szöveggel, hogy az eredeti (nem létező) lakással utolsó pillanatban adódott valami gond, ezért egy ""jobb"" cserelakást ajánlanak fel, ami viszont egy igazi leprafészek volt. 
De a séma mégis hasonló: vállalkozók felvásárolnak egy csomó lakást, majd egy komplett szervezetet hoznak létre, hogy minél több pénzt tudjanak kisajtolni.
A Vice-os változatban a trükk az, hogy a csalódott vendégek többnyire nem szenvedik végig a kárigénylés macerás folyamatát, helyette belenyugszanak, hogy átverték őket. A Wired által feltárt ügyben elsősorban a hatóságok kijátszásáról van szó, persze itt is akadnak koszos ágyak, kamu értékelések, nem létező tulajdonosok.
Könnyű kijátszani a szabályokat
De milyen szabályokat kell egyáltalán kijátszani? Érthető okokból az önkormányzatok próbálják kordában tartani az Airbnb-hez hasonló szolgáltatásokat. Egyfelől azért mert a városoknak van egy olyan furcsa funkciójuk is, hogy emberek élnek bennük, akik nehezen tudják ezt megtenni, ha az ingatlanokat felvásárolja valaki, hogy aztán pénzgyárakká változtassa őket (most a 20-30 lakással operáló sémákról van szó, nem arról, amikor valaki próbál egy kis mellékest keresni a turistaszezonban az üresen álló lakásából.) Aztán ott van az is, hogy a hagyományos hoteleknek egy sor szigorú előírásnak kell megfelelniük. Hiszen akár egy szénmonoxid-detektoron is múlhat egy ember élete, elég csak a Budapesten meghalt Elina Valijeva esetére gondolni. Az orosz állampolgárságú zongoraművészt egy Airbnb-n kiadott apartmanban találták holtan, feltehetően valamilyen gázmérgezés végzett vele, az esetet a rendőrség is vizsgálja.
Az Airbnb hivatalosan persze üldözi a csalókat, és kivizsgálja a visszaéléseket, de mind a Vice, mind a Wired által feltárt esetekből inkább az rajzolódik ki, hogy amíg pörög a bolt, addig annyira nem sürgős a közvetítő cégeknek leszámolni a kétes hátterű fiókokkal.
A valóságban nevetségesen könnyű kijátszani a korlátozásokat, párhuzamos fiókokat üzemeltetni, vagy újraregisztrálni, ha már nagyon elszaporodtak a negatív értékelések.
Virtuális lakások
A csalók egész hálózatokat hoznak létre, az említett esetben például egy, külön a Fülöp-szigetekre kiszervezett telefonos ügyfélközponttal intézték az érkező hívásokat. Más profiloknak csak annyi a dolga, hogy kamu értékeléseket hagyjanak, megint másokat a szabályok kijátszására hoznak létre. Londonban ugyanis 2016-ban elfogadtak egy olyan törvényt, amely 90 napban limitálja egy naptári évben az olyan lakások kiadását, amelyek nincsenek külön bejelentve a hivatalnál mint rövid távon kiadott ingatlanok.
Fotó: Airbnb / Index
Az Airbnb automatikusan érvényesíti is ezt a szabályt, tehát 90 nap után letiltja a hirdetett ingatlant a rendszerről. Ezt azonban egy nem túl bonyolult trükkel kerülik meg: több ingatlant hirdetnek meg, mint ahány tényleg kiadó, így egyfelől vetésforgóban lehet cserélgetni a hirdetéseket, hogy papíron soha ne legyen egy ingatlan se 90 nap fölött, valamint garantálni lehet, hogy mindig van elég bérlő, hiszen a plusz ""virtuális"" lakásoknak hála nagyobb eséllyel botlik valaki bele a hálózatot üzemeltető csaló hirdetéseibe.
A Wired által feltárt ügyeskedők például hihetetlenül ravasz és kifinomult módszert alkalmaznak: ugyanazzal képpel rakják fel a lakást többször, csak tükrözik a fotót. Végül az embert találomra helyezik el az egyik lakásban, nagyjából mint egy hotelszobában, hiszen sokan valószínűleg ha észre is veszik, hogy az épületen belül egy másik lakást kaptak, nem fognak nekiállni panaszkodni. Akik mégis panaszt tesznek, azokat első körben kuponokkal próbálják meg leszerelni, de ha kitartó is az ember, akkor sem valószínű, hogy túljut a call centeren, ami még csak nem is azon a kontinensen van, ahol a lakás, vagy éppen az egész mögött álló valódi tulajdonos.  
Van másik
A másik módszer a szabályok kijátszására az, hogy cserélgetik a platformokat, ha az Airbnb már tiltotta az adott lakást, akkor jön a booking.com, ha az is, akkor egy másik oldal, és így tovább. A dologhoz persze érdemes megszerezni egy egész épületet, különben bekavarhatnak a valódi lakók. Egy várostervezéssel foglalkozó szakértő azt mesélte a Wirednek, hogy amikor megkezdik egy épület kivásárlását, 
a befektetők attól sem riadnak vissza, hogy adott esetben fenyegetésekkel üldözzék el az eredeti lakókat.
Ha a teljes épület megvan, akkor mehet a biznisz. A pontos módszerről nem kell spekulációkra hagyatkozni, ugyanis a Wired újságírójának sikerült nagy nehezen kiderítenie, hogy ki is az általa feltárt hálózat szellemi atya. A zughotelt vezető férfi fizetett tréningeket is tart, ahol pár ezer angol fontért bevezeti a meggazdagodni vágyókat az Airbnb-s ügyeskedések világába. Az ígéret szerint olyan rendszert dolgozott ki, amelyben teljesen automatizálva van a lakások bérlése, csak működésbe kell hozni a dolgot, és dől a lé. Állítólag azt is megtanítja, hogy hogyan kell betanítani a harmadik világba kiszervezett call centereseket. 
sőt, A férfi azzal is eldicsekedett tempertonnak, a wired riporterének, aki a tréning után érdeklődve hívta fel, hogy sok olyan helyen is Airbnb-ztet lakásokat, ahol még soha életében nem járt.
Papíron jónak tűnik
Amikor a 90 napos korlátozásra terelődik a szó, csak nevet, szerinte azt amúgy sem tudja ellenőrizni senki, ezért általános, hogy figyelmen kívül hagyják. Temperton tett egy kíséreltet és bejelentette a tapasztalatait a hatóságoknál.
És semmi sem történt.
A hatóság visszaírt, hogy felkeresték a tulajdonost, de a papírok rendben vannak, a párhuzamos hirdetésekről pedig az állítólagos tulajok azt állítják, hogy nem tudtak, nem ők adták fel őket. A ""tulajdonosok"" készségesen azt is megígérték, hogy utánajárnak a dolognak, nehogy bárkit megtévesszenek. És a dolog ennyiben is maradt.
Kiterjedt probléma
A jelek szerint nem csak egy kósza esetbe futott bele a Wired, bár az Airbnb nem hajlandó kiadni az adatait, London önkormányzata úgy becsli, hogy a 80 770 Airbnb-n hirdetett lakásból (2019. május) olyan 23 százalék lehet az, amelyik kijátssza a 90 napos szabályozást. Ráadásul az összes hirdetés 15 százaléka a hirdetők 1 százalékánál fut össze. Camdenben, ahol az egyik legmagasabb az Airbnb-s lakások aránya, 7100 teljes ingatlan van meghirdetve Airbnb-szerű platformokon, ezeknek majdnem a fele minden valószínűség szerint magasról tesz a 90 napos korlátozásra. Közben 6000 ember van várólistán, akiknek a lakhatását meg kéne oldani a kerületben.
A rövid távú bérlés piacán túl könnyű visszaélést elkövetni. Nem csak a vendégeket csapják be, hanem a város közösségét is, ugyanis ahogy épül egy új lakóépület, rögtön felvásárolják, és lényegében hotelt alakítanak ki benne.
– meséli Danny Beales, a camdeni városi tanács tagja."
Hungary,2020-02-13,Index.hu,https://index.hu/kulfold/2020/02/13/izrael_emberi_jogok_fobiztossaga_ciszjordania_ceges_szegyenlista/,Izrael újabb ENSZ-szervezettel szakította meg kapcsolatát,"Az izraeli külügyminisztérium csütörtökön megerősítette, hogy
Izrael beszünteti az együttműködést az ENSZ emberi jogi főbiztosával, Michelle Bachelettel,
Méghozzá azért, mert a Bachelet által vezetett hivatal (ONHCR) előző nap nyilvánosságra hozott egy 2016 óta gyűjtött listát a ciszjordániai zsidó telepeken üzleti tevékenységet folytató vállalatokról. A listán szereplő 112 cég közül 94 izraeli, beleértve az összes nagyobb bankot, állami tulajdonban lévő közlekedési vállalatot, valamint a Bezeq, a HOT és a Cellcom telekommunikációs óriásokat. A 18 külföldi céget is tartalmazó listán van továbbá az egyszer már a ciszjordániai szállásait törlő, majd mégis visszakozó Airbnb, a Booking.com, az Expedia és a TripAdvisor.
Az ENSZ emberi jogi főbiztosságának – több más nemzetközi szervezethez hasonlóan – az a problémája, hogy a ciszjordániai zsidó települések alapvetően sértik a nemzetközi jogot (hiszen az 1967-ben meghódított területeken létesültek), és a települések, illetve az azokat összekötő utak és a zsidó telepesek biztonságát szavatoló izraeli katonai létesítmények és ellenőrzőpontok sőlyosan sértik a helyi palesztin lakosság jogait. Ezért aki a ciszjordániai telepeken gazdasági tevékenységet folytat, az lényegében egy emberi jogokat sértő gyakorlaton nyerészkedik. Nem véletlen, hogy palesztin szervezetek a „nemzetközi jog győzelme”-ként ünnepelték a lista közzétételét.
Jiszráel Kac külügyminiszter hivatalának közleménye szerint a lista viszont csak a „Bojkott, Tőkekivonás, Szankciók” (BDS) elnevezésű nemzetközi ""Izrael-ellenes mozgalom kampányát szolgálja"", és a külügyminisztériumnak szándékában áll megvédeni velük szemben a felsorolásban szereplő, Izraelben működő vállalatokat.
Ez a lista szégyenteljes behódolás az Izraelnek ártani akaró országok és szervezetek nyomásgyakorlásának.
Egyelőre nem világos, hogy miféle gyakorlati következményekkel jár az érintett cégek számára a listára való felkerülésük – a külügyminisztérium is hangsúlyozta, hogy az adatbázisnak nincsenek valós jogi következményei -, de az izraeli lépés azt jelenti, hogy az ENSZ ezen hivatalával fennálló kapcsolatok korlátozása azt jelenti, hogy az izraeli hivatalnokok nem válaszolnak a lista összeállításáért felelős főbiztosság megkereséseire.
A bejelentés az Izrael és az ENSZ közötti együttműködés további korlátozását jelenti izraeli részről, hiszen Jeruzsálem 2012-ben megszüntette az együttműködést az ENSZ Emberi Jogi Tanácsával, 2019-ben pedig az Egyesült Államokat követve kilépett a világszervezet Nevelésügyi, Tudományos és Kulturális Szervezetéből (UNESCO).
Az ellenzéki centrista Kék-fehér párt élén álló Beni Ganz – Trump január végén bejelentett, igen ellentmondásos „béketervé”-hez hasonlóan – ebben az ügyben is felsorakozott a kormányoldal mögé. Szerinte a lista közzététele fekete napot jelent az emberi jogok számára, és 
az ENSZ Emberi Jogi Tanácsa elvesztette kapcsolatát a valósággal.
(MTI)"
Hungary,2020-02-04,Index.hu,https://index.hu/sport/2020/02/04/parizsi_olimpia_szervezes_nehezsegek_parizs_2024/,Nagyot álmodtak a párizsi olimpiával. Túlságosan nagyot,"A 2024-es párizsi olimpiai játékok szervezőinek az esemény nemcsak városfejlesztési kihívás, de lehetőség is a teljes francia sportélet átalakítására. A gépezet mégis nehezen indul be.
Amikor 2017-ben a Nemzetközi Olimpiai Bizottság egyszerre ítélte oda a játékok szervezési jogát Párizsnak és Los Angelesnek, a francia pályázat résztvevői szokatlan helyzetben találták magukat. 
Három elbukott pályázat után büszkeséggel fogadták, hogy a játékok az 1924-es olimpia után száz évvel visszatérnek hozzájuk, mégis, a legutóbbi riói és tokiói játékokat övező korrupciós botrányok, az elődök túlköltekezése és a közösségi elégedetlenség miatt visszalépett versenytársak (Boston, Hamburg, Róma és Budapest) visszafogottságra intették őket. 
„Célunk, hogy a legfenntarthatóbb játékokat szervezzük meg” – jelentette ki Tony Estanguet, a párizsi szervezőbizottság elnöke az odaítélés után. A korábbi kenu-szlalomos, háromszoros olimpiai bajnok is tudja: a világ egy megavárostól azt várja, hogy megmutassák, hogyan lehet gazdasági, környezeti és társadalmi szempontból is nem elrugaszkodott játékokat szervezni. 
Jelen állás szerint a párizsi olimpia 6,2 milliárd eurós költségvetéssel tervez, amihez ha tudják tartani magukat, valóban az egyik legköltségtakarékosabb játékok lesznek. A tapasztalat azonban az, hogy 
az összes olimpia tovább nyújtózkodott, mint ameddig a takaró ért.
A közvélemény egyelőre a játékok mellett áll. Egy tavaly szeptemberi felmérés szerint a lakosok 72 százaléka büszke, hogy a Párizs rendezheti a játékokat, 82 százalékuk szerint az olimpia javítja az ország nemzetközi helyzetét, 79 százalék szerint pedig javítani fogja a hazai sportélet állapotát.
Grand Paris, akadozó beruházások
Párizs 2024-es pályázatáról nehéz azt mondani, hogy ne épített volna a város adottságaira, mert több turisztikai látványosság és meglévő aréna is otthont ad egy-egy versenyszámnak:
Eiffel-torony melletti Szajna-part – triatlon
Mars – strandröplabda, strandfoci
Grand Palais – taekwondo, vívás, birkózás és dzsúdó
Diadalív és Champs-Élysées – országúti kerékpár
Concorde tér – 3x3 kosárlabda, BMX, breakdance és gördeszka
Invalidusok dómja – íjászat
Stade de France – atlétika
Parc des Princes (a Paris Saint-Germain stadionja) – futball
Roland Garros – tenisz
Zénith (az egyik legnagyobb koncertterem) – súlyemelés és dzsúdó
Emellett a vidéki helyszíneknek is jutott szerep: a versailles-i kastélyban rendezik a lóverseny és öttusa számokat, Marseille-ben a vitorlásversenyeket, az új versenyszámként bemutatkozó szörföt pedig Párizstól 23 órányi repülőútra, Tahitin szervezik.
Tony Estanguet kajakozik a 2024-es olimpiai játékok egyik helyszínén Párizsban 2019. június 22-énFotó: Geoffroy Van Der Hasselt / AFP
Párizs a maga 12 millió lakosával masszív infrastruktúrát nyújt a játékokhoz, ezért a terveikben sem akarnak mindent fenekestül felforgatni. A 15 napos rendezvény alatt 10 millió ember látogatására számítanak, így adja magát, hogy a súlypontok a több létesítmény helyett inkább a közlekedésfejlesztésre és a hasznosítható területek felé tolódnak. A szervezőbizottság kimondott célja, hogy a helyszínek 100 százaléka közösségi közlekedéssel megközelíthető legyen, és egyik se legyen messzebb 45 percre a városközponttól. 
Párizs a külföldi példákat is gyűjti, Tokióba külön delegáció ment felmérni a jó közlekedési példákat, ahol a közlekedést tömegszakértő bevonásával gondolták újra, ezek átültetését tervezik Párizsban is:
közérthetőbb jelrendszert kialakítani, ahol nagyobb hangsúlyt kapnak a vizuális elemek;
ingyenes koncertek szervezése az olimpia után, hogy ne ugyanakkor utazzon haza mindenki;
olyan elmetrükkök tesztelése, hogy ha egy pályaudvaron ritmikus zene szól, az gyorsabban kiürül;
csúsztatott idősávokban hazaengedni a környékbeli munkavállalókat, illetve elősegíteni az otthoni munkavégzést, hogy ezzel is könnyítsék a csúcsidőszakokat.
Az olimpiai falut a korábbi szervezőkhöz hasonlóan barnamezős beruházás útján fogják felhúzni. Az 51 hektáron fekvő Saint-Ouen és Seine-Saint-Denis ipari vagy nehezebb külvárosi környékei országos szinten is a legszegényebb negyedek közé tartoznak. Az új városrész 28 méter magas épületeinek struktúrája fából készül, mellyel céljaik szerint 40 százalékkal tudják visszaszorítani a szén-dioxid-kibocsátást, de a helyiekkel így is adódott konfliktus: több mint 20 cég, 3 iskola, több hotel és szálló átköltöztetése logisztikai akadályokba ütközött.
Saint-Ouen és Saint-Denis városrészek és a Szajna folyó Párizs északi részénFotó: Ludovic Marin / AFP
Szponzoráció: fenntarthatóság vagy nagy pénzek?
A fenntarthatósághoz és felelős gazdálkodáshoz a politikának is megvan a maga szava. Franciaországban márciusban önkormányzati választásokat tartanak, a városvezetésre pályázó jelöltek pedig mind rácsatlakoztak az olimpiai témára:
Anne Hidalgo főként szponzori kérdésekben szólalt fel, hivatalban lévő polgármesterként nyílt levelet írt Tony Estanguet-nak, hogy példamutatóan járjon el a fenntarthatóság biztosításában, ezzel közvetve megüzente, hogy az energiahordozókban utazó Total ne lehessen főszponzor. A Total végül visszalépett a pályázattól.
A konzervatív Rachida Dati kezdetben kiállt több fejlesztési projekt mellett, majd visszavonta a támogatását, később petícióban fordult a Grand Palais ideiglenes bővítése ellen.
A matematikusként végzett, de a Macron-kormányzat alatt politikai szerepet vállaló Cédric Villani szerint a városvezetés hibázott, amikor nem tartott népszavazást a rendezésről, ugyanakkor utólag már nem tartana konzultációt, mert a munkálatok már folyamatban vannak.
Egyetlen jelölt fújná le az egész projektet, az Engedetlen Franciaország párt színeiben induló volt labdarúgó, Vikash Dhorasso teljesen leállítaná a szervezést arra hivatkozva, hogy a városnak a mélyszegénység és a drogfüggőség problémáját kellene először megoldania.
A leghangosabb botrány így is egy szponzorációs döntés miatt robbant ki: a városvezetés megdöbbenésére a szervezőbizottság főszponzori megállapodást kötött az Airbnb-vel, mely Budapesthez hasonlóan Párizsban is jelentősen átalakította a lakáspiacot. A vállalatot 2018 novembere óta köti az Elan-törvény, melynek értelmében a rendszert használóknak kötelezően regisztrálniuk kell a helyi önkormányzatoknál, és 120 napos kvótában maximalizálják a kiadási időt.
Guy Drut, a Nemzetközi Olimpiai Bizottság tagja, Anne Hidalgo Párizs polgármestere, Thomas Bach NOB-elnök, Denis Masseglia és Tony Estanguet a párizsi városháza előtt felállított olimpia gyűrűknél 2017. október 22-énFotó: Stephane De Sakutin / AFP
Az Airbnb azóta 12,5 millió eurós bírságot kapott, mert egy ellenőrzés során 1000 be nem jelentett lakást adtak ki. A közvélemény-kutatásokban vezető Anne Hidalgo nem nézte jó szemmel a megállapodást, nyílt levelet írt Thomas Bach NOB-elnöknek, melyben felhívta a figyelmet a megállapodás kockázataira és következményeire, de az ügynek nem lett folyománya.
A sportforradalom várat magára
Az olimpiai rendezésnek közvetett hatása is van a francia sportra: a kormány feltett szándéka, hogy megreformálja az intézményi rendszert és felfrissítse a hazai sportéletet. 
Az indíttatás még a Macron-kabinet felállásakor fogalmazódott meg, amikor a sportminisztérium élére Laura Flesselt, az 1996-os olimpia párbajtőrbajnokát nevezték ki. Ő a legelején kimondta: ugyan Rio de Janeiróban a francia csapat 42 érmet szerezve a 7. lett az összesített rangsortban, ezzel a II. világháború utáni korszak legjobb eredményét érte el, a cél azonban az, hogy bekerüljenek a top 5-be.
Rióban 42 érmet szereztünk, Párizsban viszont meg akarjuk duplázni az érméink számát
 – jelentette ki Flessel.
A helyzet kiértékelésére a sportminiszter a kétszeres olimpiai bajnok, háromszoros világbajnok és háromszoros Európa-bajnok Claude Onestát, a francia férfi kézilabda-válogatott volt szövetségi kapitányát kérte fel, aki korábbi olimpiai és paralimpiai bajnokokkal hónapokon át tartott kupaktanácsot. Vizsgálati területük tág maradt. „Azt gondolni, hogy a válasz rajtunk kívül áll, önmagában egy tévedés. Inspirálódhatunk külföldi példákból, de a választ a mi viszonyaink között kell keresni. A saját modellünkben kell megtalálni a megoldást” – mondta Onesta.
Onesta és csapata 33 oldalas vitaanyagot nyújtott be, melyek között a legfontosabb ajánlások:
létrehozni egy átfogó szervezetet a minisztérium, a sportági szövetségek és a privát szektor összekötésére;
szétválasztani az „élsport” (haut niveau) kategóriáját a „csúcssport” (haute performance) kategóriától;
a játékok előtt már 5-6 évvel azonosítani az éremesélyes sportolókat;
teljesítményigazgatók (directeurs de performance) kinevezése a szövetségeknél, akik nyomon követik a kiválasztott sportolókat;
 nagyobb felelősséget adni a szövetségeknek, javítani a helyi döntéshozatalt, decentralizálni;
 több forrást visszacsatornázni az élsportolóknak, ennek részeként több vállalati forrást bevonni;
 tudás- és tapasztalatcsere az akadémiai világgal, amivel fejleszthetik az orvosi, fizikai és mentális felkészítést.
Claude Onesta, a francia férfi kézilabda-válogatott volt szövetségi kapitányaFotó: Stephane De Sakutin / AFP
A javaslatok többsége megkapta az állami hátszelet. Brit mintára Claude Onesta vezetésével létrejött a Nemzeti Sportügynökség (Agence de Sport Nationale), ami ugyan nem a lottóbevételek átcsoportosításából lesz fenntartva, de hasonló igazságossági, nem pedig méltányossági-alapon fogják támogatni azokat a sportágakat, amelyek esélyesen jól szerepelhetnek a párizsi olimpián. 
Elindították a Tudomány 2024 programot (Sciences 2024), ahol 13 felsőoktatási intézmény több sportág (öttusa, kajak, evezés, vitorlásverseny, evezés, pálya-kerékpározás) felszerelését vizsgálja át, célzott javítási javaslatokat tesznek, és kielemzik adott sportolók használati és viselkedésbeli szokásait.
A nagy lendülettel meghirdetett reform mégis elakadt. Flessel finanszírozási ellentétek miatt lemondott, a helyére kinevezett Roxana Maracineau pedig pedig nehezen találja a hangot még a sportélettel, aminek fő oka, hogy Onestáék decentralizációs javaslata komoly ellenállásba ütközött. 
A legfőbb ellenérdekeltek a CTS-ek (conseiller technique de sport), egy olyan szakemberi kör, mely magába foglal edzőket, tehetségfelderítőket és szakterületi döntéshozókat, akiket eddig az állam alkalmazott, most viszont szövetségi ellenőrzés alá kerülnének. Jelenleg több mint 1600-an vannak 79 szövetségre, eddig ők kötötték össze a politikát a sportélettel.
„Az állam a sportba fektet, több forrást és felelősséget nyújt a szövetségeknek – hangoztatja Onesta. – Ahhoz, hogy ez sikerüljön, nekik kell a saját embereikkel együttműködniük. A CTS-ek mindent megtarthatnak: alkalmazotti státuszt, bérezést, nyugdíjat, karrierutat, csak a hierarchia viszonya változna.”
A szakemberek viszont farkast kiáltanak, szerintük az állam csak költséget akar lefaragni, és a szövetségi elnökök pedig a nagyobb hatalom tudatában figyelmen kívül hagyhatják a sportszakmai érveket. A sportminiszter asszony az ellenállás hatására átmenetileg befagyasztotta a reformot. Az óra viszont ketyeg, és az elhúzódó patthelyzet felemésztheti a szereplők energiáit, értékes időt veszítve 2024-ig.
Négy és fél évvel a játékok előtt a párizsi szervezés még keresi az útját. Adottságaiból kifolyólag nem tud kicsi és takarékos játékokat szervezni, és a régi szervezők árnyékai miatt erősen kerüli, hogy nagy és túlköltekező legyen. A történelmi sportsikerhez szükséges változtatások pedig egyelőre váratnak magukra. Kérdés, hogy mennyi érem és mennyi euró lesz az ára.
Felhasznált források: Le Parisien 1, 2, 3, 4 | Le Monde 1, 2, 3 | L’Équipe | 
(Borítókép: A Nemzetközi Olimpiai Bizottság Limában tartott 2017-es találkozójáról hazatérő francia delegáció tagjai között Anne Hidalgo Párizs polgármestere francia zászlóval a kezében, a francia sportért felelős miniszter Laura Flessel, mellette az olimpiai zászlót lengető Tony Estanguet, a párizsi szervező bizottság elnöke. Fotó: Eric Feferberg / AFP)"
Hungary,2020-02-01,Index.hu,https://index.hu/belfold/2020/02/01/vagyonnyilatkozatok_2019_kormany_orszaggyules_kozjogi_meltosagok/,"Rogán már majdnem milliárdos, Lázár kéthavonta vesz ingatlant","A kormány tagjainak, a parlamenti képviselőknek és közjogi méltóságoknak idén is január 31-ig kellett leadniuk a nyilatkozatukat az előző évi jövedelmükről, tartozásukról, vagyontárgyaikról és juttatásaikról. Hogy áll az újdonsült miniszter Varga Judit szénája? Vesztett-e vagyont Rogán Antal a válásával? Mivel számol el a Fidesz két, talán tavaly legbalhésabb képviselője: Simonka György és Boldog István? Nőtt-e Gyurcsány Ferenc vagy Ungár Péter eddig sem szerény vagyona? Éjféltől nyilvánosak a vagyonnyilatkozatok.
Azt már tudjuk, hogy Áder János bevásárolt, így eladósodott, Orbán Viktor kormányfő pedig 2019-ben konkrétan lenullázta összes megtakarítását, de nemcsak az ő papíron vállalt vagyoni helyzetükről szerezhettünk tudomást az éjféli határidő lejártával, hanem a kormánytagok és az országgyűlési képviselők is színt vallottak.
A dokumentumok valóságtartalma csak a képviselőkön múlik, az elmúlt években ki is derült párszor, hogy nem teljesen fedi a valóságot egy-egy képviselő valóságos és bevallott vagyona. Különösebb következményei nem voltak, jobb esetben javítás követte. Az ugyanakkor biztos, hogy évről évre okoznak meglepetést a közhatalmat gyakorlók a vagyonnyilatkozatokkal.
Mindezek ellenére idén is átnézzük ezúttal is a befolyásosabb, ismertebb politikusok vagyonnyilatkozatát, és összevetjük a tavalyi évben bevallott adatokkal.
Miniszterek, százmilliók
Rogán Antal
Gigantikus, 809 millió forintos megtakarítással rukkolt elő Rogán Antal. Noha tavaly is úgy tűnt, a Miniszterelnöki Kabinetirodát vezető miniszter találmánya egyszerűen aranyat ér: míg 2017-ben még csak 25 milliót vasalt be ebből, 2018-ban ez már 42 millió volt, 2019-ben pedig bruttó 197 milliót kapott.
Takarékbetétben tavaly januárra 39,3 milliót tartott, ez ugrott fel idén 809 millió 405 ezer forintos összegre.
Rogán ugyanakkor ismét beszámolt a 18,2 milliós tartozásáról. Nem tudni, kinek lóg a miniszter ennyivel, de a vagyonosodása ellenére egy fillért sem törlesztett 2017 óta. Eközben a Pasa parki, és két másik, válófélben lévő feleségével közös ingatlan már nem szerepel a bevallásban, csak a szülőfalujában örökölt ingatlanok maradtak Rogán nevén.
Rogán Antal Miniszterelnöki Kabinetirodát vezető miniszter és Varga Judit igazságügyi miniszterFotó: Balogh Zoltán
Varga Judit
Eddig csupán lakhatási támogatásával került a figyelem középpontjába az újdonsült igazságügyi miniszter vagyona. Kiderült ugyanis korábban, hogy lakhatási támogatást kapott, miközben a férjének, Magyar Péternek van budapesti ingatlana, amit kiadnak Airbnb-n keresztül. Ebből a családnak évi mintegy bruttó 4 millió forintnyi jövedelme volt tavaly, a friss vagyonnyilatkozatban most már évi bruttó 7,4 milliós bevételt tüntetett fel ezen a címen. Lakhatási támogatást egyébként nem kap, mióta miniszter. Emellett most plusz jövedelemhez jut a miniszter oktatóként is, ezzel havi 300 ezret keres.
Varga Judit tavaly nyári vagyonnyilatkozata szerint egyébként 2019-ben megszerezték a jogerős használatbavételi engedélyt egy 195 négyzetméteres balatonhenyei családi házra. Két ingatlana van még a balatonhenyei családi házon felül, mindkettő ugyanezen a balatoni településen van, de ezek beépítetlen területek, és felerészben tulajdonosuk.
Tavaly óta Varga banki megtakarítása 3,2 millió forinttal nőtt, pontosabban ennyi forintmegtakarítás jött be a meglévő 5000 eurója mellé, a férjével közös bankhitele pedig körülbelül 9,4 millió forintról 8,9 millióra csökkent.
Varga Judit az autója tulajdonjogán osztozik valakivel, ez a kocsi egy 2018-ban vásárolt Volvo XC60 Momentum.  A miniszter értékesebb ingóságai többségét ajándékba kapta a vagyonnyilatkozata szerint. Így lett övé egy Péteri Károly készítette mesterhegedű, egy Szász Endre rézkarc és egy 12 személyes Zsolnai étkészlet. Saját maga vette viszont Yamaha pianínóját.
Gulyás Gergely
Gulyás Gergely vagyona továbbra is két XI. kerületi lakás, autója még mindig nincs, a megtakarítása viszont egy 5 milliós bankszámláról nullára olvadt, sőt, emellé még egy 7 milliós tartozást is összeszedett egy magánszeméllyel szemben.
Még mindig törleszt egy 120174 CHF-es tartozást, de nem írta be a bevallásba, hol tart vele. Cége nincs.
Novák Katalin
A család- és ifjúságügyért felelős államtitkár anyagi helyzetében egyetlen, de jelentős változás van tavaly óta: megjelent 20 millió forint a bankszámláján. A pénz forrása is látszik a vagyonnyilatkozatból: beírta az egyéb jövedelmeihez, hogy ingatlan bérbeadásból havi bruttó 2,1 millió forintja van. (Frissítés! Cikkünk megjelenése után az Emmi jelezte, Novák tévesen tüntette fel a bérbeadásból származó bevétel összegét, nem havi, hanem éves szinten van ebből bruttó 2,1 millió forintja. A hiba miatt kezdeményezik az államtitkár vagyonnyilatkozatának korrigálását.) 
A többi ugyanaz, mint tavaly: már az előző nyilatkozatából is az derült ki, hogy 8 ingatlan tulajdonosa teljesen vagy részben. Felerészben birtokosa egy XI. kerületi, 240 négyzetméteres családi háznak, illetve egy 90 négyzetméteres társasháznak Újbudán. Kizárólagos tulajdonosa ugyanakkor egy 56 négyzetméteres lakásnak, szintén a XI. kerületben. Szegeden egy 67, egy 166 és egy 174 négyzetméteres társasházi lakása van Nováknak, Balatonlellén üdülője, Szegeden pedig egy garázs fele része is van a Fidesz-alelnök nevén.
Autója, egyéb megtakarítása még mindig nincs, de tartozása sem.
Kubatov Gábor, Novák Katalin, Orbán Viktor, Kósa Lajos és Németh Szilárd a Fidesz 28. kongresszusánFotó: Huszti István
Kásler Miklós
Az emberi erőforrások miniszterének vagyonbevallásában öt ingatlan szerepel, de ebből négynek csak haszonélvezője. Ilyen egy nyaraló Révfülöpön, egy-egy családi ház Sárváron és Budakeszin, valamint egy 92 négyzetméteres lakás az I. kerületben. Az egyetlen ingatlan, amelyben felerészben tulajdonos Kásler, egy 40 négyzetméteres lakás a VI. kerületben. Autója nincsen.
Nagy értékű ingósága viszont akad néhány: van műtőberendezése, egy XVIII. századi festménye, herendi étkészlete, ezüst evőeszköze és egy 19. századi tabernákuluma, koloniál garnitúrája, további 9 festménye és 6 perzsaszőnyege. Befektetési jegyben, bankban és készpénzben is van megtakarítása. Van még némi, 10 százalékos tulajdonosi érdekeltsége és ennek megfelelően nyeresége is az Ars Aesthetica Kft.-ből. Bevétel jön még be hozzá oktatásból és kutatásból is a miniszteri jövedelme mellett. 
Káslernak bankban van forintban és némi devizában összesen kb 4,2 milliója, ez sokat apadt a tavalyi nagyjából 18,6 millióhoz képest. Készpénzben őriz 20 millió forintot, ez is 5,5 millió forinttal kevesebb, mint amennyit tavaly tartott így. Ezen kívül befektetési jegyben körülbelül 6,3 millió forintot tett félre, ez csak pár százezerrel gyarapodott az előző vagyonnyilatkozata óta. 
Szijjártó Péter
Miközben vagyonnyilatkozata alapján igen sokat költekezhetett a mindennapokban Szijjártó Péter külgazdasági és külügyminiszter, sikeresen növelte megtakarításait. Míg 2018-ban 1,88 millió forintja volt értékpapírokban elhelyezve, tavaly már 2,25 millió forintra rúgott ez az összeg. A biztosítási eszközalapot is növelni tudta több mint 100 ezer forinttal a külügyminiszter.
A képet ugyanakkor árnyalja, ha ránézünk a bankszámlájára. Bár a fizetése több mint 200 ezerrel nőtt egy év alatt, a bankszámlája 2 millióval apadt. Tavaly ugyanilyenkor 8,11 millió forintról számolt be, most 5,84 millió van a számláján.
Hiába a jó fizetés, és a megtakarítások, a szüleinek továbbra se törlesztett egy fillért sem a 30 milliós tartozásából. Pedig a szülők azóta még több pénzzel támogatták gyermekük családját. 2019 elején derült ki, hogy Szijjártó felesége egy iskola-előkészítő óvoda létrehozásában közreműködött, a hirdetés alapján egy 125 millió forint értékű ingatlant vásárolt meg másodmagával. A hivatalos közlés szerint azonban ezt a vásárlást is a Szijjártó szülők támogatták.
Szíjjártó Péter külgazdasági és külügyminiszterFotó: Bődey János
2019-ban a miniszter ingatlanhelyzete nem változott a korábbiakhoz képest, továbbra is egy győri ház, három balatonedericsi ingatlan és a dunakeszi házuk fele van a nevén.
Pintér Sándor
A belügyminiszter évek óta ugyanarról a 22 tulajdonában lévő ingatlanról számol be vagyonnyilatkozatában. Autója sincs másik, csak az a Wartburg, amelyet még 1995-ben örökölt.Van viszont a saját és a felesége nevén rengeteg befektetése különféle pénzintézeteknél, államkötvényekben és részvényekben, forintban, dollárban és euróban.Az előző vagyonnyilatkozatai alapján az is állandónak tűnik, hogy sokan, és rengeteg pénzzel tartoznak neki. Egyrészt évek óta várja, hogy a 2013-ban eladott cégei után kifizessenek neki 500 millió forintot, másrészt családi és baráti kölcsönökben 650 millió forintja áll.
Jóval több készpénze van ugyanakkor, mint egy évvel ezelőtt. Míg 2018-ban 1,8 millió forintot írt vagyonnyilatkozatába, most 6,5 millió forintnyi készpénze van. Így nem kellett sokáig mérlegelnie, mielőtt vett egy 185 ezer forintos Appeninn-pakettet, amellyel Mészáros Lőrinc és Tiborcz István tőzsdei érdekeltségébe szállt be.
Bártfai-Máger Andrea
A miniszter megszabadult egy 2018-ban ingyen szerzett siófoki háztól, de ezen kívül nincs változás az ingatlanportfoliójában, egy II. kerületi ház, egy bekecsi és egy legyesbényei szőlő, és egy monoki erdő az övé.
A befektetései jelentősen megnőttek, a különböző alapok egy éve szűk 22 milliót tettek ki, most ez 62 millióra ugrott, a bankszámláján 13 millió lett a tavalyi 10 millió helyett. A 18 milliós önkéntes nyugdíjpénztári megtakarítása nem változott. Tartozása nincs, ingatlanbérbeadásból továbbra is 320 ezer forintja jön be.
Fideszes vagyonok
Kocsis Máté
A Fidesz frakcióvezetője vagyonában a friss nyilatkozat szerint nincs különösebb változás, a készpénze 8 millióról 11,5 millióra nőtt, a családi kölcsönből közben egy fillért sem törlesztett, maradt 28 millió forint. Bankban továbbra sem tart pénzt, tartozása továbbra sincs.
A negyedrészben birtokolt családi cégből kivett osztalék összegét sem árulja el, ""forgalomtól függő"", írta tavaly és idén is a nyilatkozatába.
Ami a múltbéli változásokat illeti, tavaly januárban vett egy VIII. kerületi lakóházat udvarral, 683 négyzetméterest. Pontosabban ennek a fele az övé, mert 1/2 a tulajdonrésze. Ezzel elbúcsúzott a 117 négyzetméteres, szintén józsefvárosi, 1/2 részben tulajdonolt lakásától.
Kocsis Máté a Fidesz frakcióvezetőjeFotó: Ajpek Orsi
Kocsisnak autója nincs, továbbra is megvan viszont még az 1982-ben, azaz egy éves korában kapott Szász Endre-festménye.
Lázár János
Hét új ingatlant vett az egykori miniszter, mai országgyűlési képviselő-kormánybiztos, és tagadhatatlanul nagyvállalkozó, aki miközben törlesztett 35 millió forintot tartozásaiból, nőttek megtakarításai is, derül ki a legfrissebb vagyonnyilatkozatából.
Lázár János idén már 34 ingatlantulajdonról vallott, miközben 2019 januárjában még 27 ilyen tételt sorolt fel – akkor is sok-sok pótlapot fűzve nyilatkozatához. Az év során Hódmezővásárhelyen vett négy további szántót, Szegeden egy lakóházat és egy garázst felerészben tulajdonolva, szőlőt Mádon.
A fideszes képviselő 10 millió forint készpénzt vallott be, miközben bankban 48 milliót tart. Eközben ugyanakkor Lázár megvált 11 milliónyi kötvénytől és részvénytől, legalábbis ennek már nincs nyoma a bevallásban.
Korábbi, 35 milliós bankhitelét törlesztette, de meg nem nevezett magánszemélyeknek továbbra is tartozik 20 millió forinttal. Földbérleti díjból, osztalékból származó (""időszakos, eseti"") jövedelme 15,5 millió volt, kormánybiztosként havi 1,3 milliót keres a parlamenti képviselőknek járó juttatások mellett.
A Hódmezővásárhely-Makó választókörzetéért felelős egyéni országgyűlési képviselő 2019-es vagyonnyilatkozat  alapján még 5 millió forintnyi kötvénye, 6 millió forintnyi törzsrészvénye volt, és készpénzben, valamint bankszámlán is 6-6 millió forinttal rendelkezett.
Lázár már a 2018-as választás után meglepő vagyonnyilatkozatot tett, így kiderült, hogy a fideszes képviselő komoly ingatlanos lett a miniszteri bársonyszék elhagyását követően, 10 százalékot szerzett az értékes Andrássy úti Divatcsarnokot birtokló projektcégben, így Ausztria egyik legtitokzatosabb, ókonzervatív nagytőkésének, az eurómilliárdos Max Turnauernek lett a partnere. Cégügyeiben jelentős változás 2020 januárjára sem állt be, ugyanakkor megvált 2 százaléknyi tulajdonrészétől a Gorzsai Mezőgazdasági Zrt.-ben.
Lázárnak legfrissebb nyilatkozata szerint is megvan Land Roverje, de
vett mellé egy Mini Cooper Cabriót is
, miközben megvált BMW-jétől. Még mindig az övé egy kézirat és gróf Széchenyi Zsigmond védett karosszéke, valamint egyéb, meg nem nevezett műtárgyak.
Bajkai István
Az egyik leggazdagabb, és legjobban kereső honatya az Orbán család ügyvédje, a fideszes Bajkai István, aki már 2018-ban is 14,8 milliót keresett egy átlagos hónapban, munkanapokra vetítve ez 673,4 ezer forint nettót jelentett. Bajkai tavalyi vagyonnyilatkozata mesés vagyonról, sőt vagyonosodásról árulkodott, az idei pedig tovább erősítheti ezt a képet.
Továbbra is 42 millió forintnyi nemesfémmel rendelkezik például, a közbeszerzési eljárásokon sztár ügyvédi irodája pedig 2019-ben is hatalmas – noha a megelőző évhez képest feleannyi osztalékot fizetett neki, csaknem 78 millió forintot.
Bajkai a 20 százalékos résztulajdonában álló SBGK ügyvédi iroda tagjaként 2016-ban 150 millió forint osztalékot vett fel, 2017-ben pedig 72 millió 659 ezer 660 forintot kapott osztalékként ügyvédi irodájából, ezt is sikerült csaknem megkétszereznie 2018-ban, amikor több mint 160 millió folyt be.
2020 elejére Bajkai 14 millió forintnyi készpénzzel, több mit 67 millió forintos bankszámlával, és 113 millió forint ""más szerződés alapján fennálló pénzkövetelés"" címén jegyzett megtakarítással is rendelkezik.
Azaz tovább spórolt, hiszen a fideszes képviselőnek 2019 elején 11 millió forintnyi készpénze, mintegy 45 millió forintos banki megtakarítása volt, 108,5 millió forintot pedig ""más szerződés alapján fennálló pénzkövetelés"" címén jegyzett, bővebben ki nem fejtve.
Bajkai továbbra is egynegyed részben tulajdonosa egy 240 négyzetméteres, XVII. kerületi háznak, emellett Gomba községben több ingatlana van, például övé a települési kultúrház – műemléképület – és a helyi erdő is. 2017-ben ugyanakkor vásárolt egy 83 négyzetméteres belvárosi lakást is, amelynek a mostani vagyonnyilatkozat alapján is felerészben tulajdonosa.
Bajkai IstvánFotó: Ajpek Orsi
Mindezeken túl Bajkai nemcsak nemesfémmel, hanem két darab 1,2 millió forintos festménnyel, háromezer darabos könyvgyűjteményével, valamint 2700 darabos CD-gyűjteményével is elbüszkélkedett.
Bajkainak az ügyvédi irodán túl is vannak gazdasági érdekeltségei, például feleségével közös cége, az Archeon Kft., amely
Még 2017 májusában alapított egy új tanácsadó céget is, az Aponius Consulting Kft.-t, amely üzletviteli és egyéb tanácsadással foglalkozik, és amelynek mostani bevallás alapján is Bajkai a százszázalékos tulajdonosa.
Simonka György
2018 januárjára még csak egymillió forinttal csökkent amúgy sem jelentősnek nevezhető vagyona, májusra azonban ez is megfeleződött, 2019 januárjára pedig végképp úgy tűnt, nemcsak az ügyészségi gyanúsítás és a Polt Péter kérelme nyomán a Fidesz–KDNP szavazataival is felfüggesztett mentelmi joga miatt szomorkodhatott Simonka. El kellett ugyanis adnia egyetlen nagy értékű ingóságát, egy Volkswagen luxuskategóriáját jelentő VW Phaetont, amelyet lízingelt.
A 2019-es vagyonnyilatkozatában legalábbis ez már nem szerepelt, miközben Simonka akkor úgy vallott: félmillió forintja volt készpénzben, és a mindenkori képviselői alapdíj hathavi összegét meghaladóan mindössze 5660 forintot kuporgatott a bankszámláján. Az elmúlt egy évben nem változott a vagyona, igaz, vagyonnyilatkozata alapján ez már nem is nagyon tudna csökkenni.
A 6,2 hektáros szántója Pusztaottlakán ugyanakkor még megvan, és a bérelt 2500 négyzetméteres udvara is Medgyesegyházán. Utóbbihoz az évekkel ezelőtti vagyonnyilatkozata szerint még tartozott egy ház és gazdasági épület is, ez azonban 2018 januárjára óta már valamiért nem szerepel a felsorolásban.
Más vagyont, így megtakarítást sem értékpapírban, azaz részvényben, kötvényben, kincstárjegyben vagy életbiztosításban sem sorolt fel, ahogy nincs védett műtárgya sem. 2018-as januári bevallása szerint még másfél millió forint készpénzzel és 400 ezer forint pénzköveteléssel rendelkezett, májusra ez félmilliós készpénz-megtakarítást, 2841 forintos bankszámlán nyugvó összeget, továbbá még 400 ezer forintnyi egyéb követelést jelentett, és noha mindkét esetben azt állította, hogy pénzintézetekkel és magánszeméllyel szembeni tartozása nem volt, azt azért bejelölte, hogy továbbra is „kezességvállalás miatti kötelezettségként” csaknem 86 millió forintos tartozása van – nem tudni, ki felé.
A 2019. januári bevallásban is szerepelt még ez a tétel, ugyanebben a formában. Egyébként Simonka még 2016-ban épp azzal keltett feltűnést, hogy a január végi leadási határidő után másfél hónappal, március közepén tett egy kiegészítést vagonnyilatkozatában, és az „Egyéb közlendők” sorába odaírta: kezességvállalás miatti kötelezettsége van 357 millió 699 ezer forint értékben. Egy évvel később ugyanez a kötelezettsége csökkent le 86 millió forintra – azóta sem tudni, miből, hiszen egyik bevallásából sem derült erre fény, és az elszámolt képviselői jövedelméből aligha rendezhette tartozásait.
2020-ban még mindig közel 87 millió forint tartozása van, azt írja, a tulajdonában lévő vagyonelemek terheltek. 
Simonka György a Fővárosi TörvényszékenFotó: Huszti István
Eközben ahogy eddig, úgy továbbra is van 11-12 százalékos tulajdonrésze a Magyar Termés TÉSZ Kft.-ben, amely ellen mintegy egymilliárd forintos költségvetési csalás ügyében folyt a nyomozás, a vádemelés után pedig elkezdődött a tárgyalás is.
A fideszes politikus egyébként 2018. májusban már azt is feltüntette, hogy cégén keresztül januárban és márciusban is támogatást nyert: a Mezőgazdasági és Vidékfejlesztési Hivataltól kétszer 79 ezer, egyszer 10 és egyszer 13 ezer forintot. Ezt a 2019-es nyilatkozat szerint a megelőző év októberében újabb 150, decemberben pedig 120 ezres támogatás követte. 2019-ben a Magyar Állami Kincstár támogatta 163 286 forinttal. 
Boldog István
A körülötte lévő zűrös ügyekkel az utóbbi hónapokban a hírekbe kerülő politikusnak Kétpón van egy házban 50 százalékos tulajdona, ugyanott egy 15 ezer négyzetméteres külterületi földje, és egy 2700 négyzetméteres szántója is van. Ugyanezek az ingatlanjai voltak a tavalyi bevallásban is.
Boldognak tavaly még volt egy Ford Mondeója, az már nincs meg, így nincs a nevén autó. Van egy 3 milliós életbiztosítása, ebben nincs változás, készpénzt, értékpapírt, bankszámlát továbbra sem vallott be.
Ami a tartozásait illeti, azok egymillióról 1,3 millióra nőttek. Cége nincs, viszont elkezdhetett komolyan fényképezni, idén egy 700 ezres összértékű Nikon szettet írt be a bevallásába, ez tavaly még nem szerepelt benne.
Kövér László
Az Országgyűlés fideszes elnökének vagyonában 2019-ben nem volt változás, legfrissebb nyilatkozata szerint : megmaradt a szigetszentmiklósi háza és a Skodája is. A 2018-as 10 milliós banki tartozása egy forinttal nem változott, életbiztosítása ugyanakkor a legutóbbi 2,4 millióról 5,2 millió forintra gyarapodott, bankban 3,5 milliót tart, félmillióval kevesebbet, mint amiről 2019 januárjában vallott. 
Németh Szilárd
A csepeli államtitkár politikus törlesztette a maradék, 272 ezer forintos hitelkártya-tartozását, így nem maradt már adóssága. A banki megtakarítását is szépen növelni tudta, a tavalyi 5,4 millió helyet már 8,5 milliója van. Más érdemi változás nincs a vagyonában. Ugyanazok az ingatlanjai vannak, mint régen: egy ház fele, egy másik ház negyede, és egy gyümölcsös negyede, mindez Csepelen. Autót még mindig nem vett magának, és az öngondoskodást továbbra is fontosnak tartja: lakáskasszát, nyugdíjkötvényt és egy biztosítási kötvényt is fizet, az első kettőre hajszálra, a harmadikra nagyjából ugyanannyit, mint tavaly. 
Kubatov Gábor
A Fidesz pártigazgatója a 4 veterán Opel Kadettjéből eladott egyet, és beszerzett egy szintén oldtimer Mercedes SL-t. Ezen kívül nincs óriási változás a vagyonában, az életbiztosítása 3,480 millióról 2,1 millióra apadt, a készpénze 6,8 millióról 10,5-re nőtt, egy banki tartozása pedig 25 millióról 24 millióra csökkent.
A céges érdekeltségei is maradtak, egy autójavító Kft és egy Bt. fele az övé, a Polgárok Házában 3,34 százaléka van, a Fradiban igazgatósági tag, és egyesületi elnök.
A politikus az új, erődszerű házát továbbra sem érzi sajátjának annyira, hogy a nevére írja.
Ellenzéki gazdagok és szépek
Gyurcsány Ferenc
A DK-elnök értékpapír-megtakarításai egy év alatt 659 millióról 734 millióra nőttek, a számláján 2,2 millió helyett már 3,7 millió forint van, továbbra is tartozik neki egy magánszemély 12 millióval, és megjelent a vagyonnyilatkozatában egy 225 milliós követelés ""lakásvásárlás foglaló és előleg"" címén.
Viszont a tartozásai is nőttek: hiába tudott kétmilliót törleszteni egy banki hitelből, 58-ról 56 millióra apasztva azt, közben felvett 150 millió forint értékpapír fedezetű hitelt. Magyarázatként mindehhez leírja, hogy a kötcsei ház megvásárlására felvett hitel.
Az Altus Portfólió Kft-ből 238 millió forintot vett ki, 60 millióval kevesebbet, mint egy évvel ezelőtt.
Ami még figyelemre méltó, hogy immár nem két, hanem három gyermekének van vagyona, Péter és Bálint mellett most Anna gyerekének is benyújtotta a nyilatkozatát.
Gyurcsány Ferenc a Demokratikus Koalíció elnökeFotó: Nagy Szabolcs
Ungár Péter
Mintegy 132 millió forinttal kevesebbet tudott most felmutatni, de így is vélhetően a leggazdagabb parlamenti képviselő. Az LMP-s politikus még 2018-ban nagyjából 15 milliárdra becsülte a vagyonát, amelynek egyik – ha nem is a legértékesebb, de a legvitatottabb – elemétől a 2019-es vagyonnyilatkozata alapján meg is vált. Ugyanis 2018 decemberében bizalmi vagyonkezelőre ruházta át a Budapesti Ingatlan Hasznosítási és Fejlesztési Nyrt.-ben, röviden: a BIF-ben meglévő majdnem 3 százalékos részvénycsomagját.
Ungárnak viszont továbbra is 17 százalékos tulajdonrésze van a testvérével és édesanyjával, Schmidt Máriával közös cégükben, a Pió-21 Kft.-ben, amely a BIF nagyrészvényese. Az már a 2018-as vagyonnyilatkozatban is szerepelt, hogy az Azonnali.hu híroldalt kiadó cég 90 százaléka az övé. Emellett 45 százalékban tulajdonos egy szombathelyi cégben, a költői nevű Kő a Mezőn Nonprofit Kft.-ben.
Ungár pénzügyeiben azonban némi változás állt be: a tavalyi nyilatkozata szerint banki megtakarításai összesen (kerekítve) 197 milliót tettek ki, amiből 82,7 millió forint volt forintban, devizában pedig 8,1 millió, továbbá volt még más formában 106,2 millió forint megtakarítása is.
Idei bevallásában ezzel szemben már az szerepel, hogy
AZ ÖSSZES MEGTAKARÍTÁSA 64,2 MILLIÓ FORINT.
Forintban 5,4 millió, devizában mintegy 8,8 millió forint megtakarítást tüntetett fel, valamint további 50 millió forintot.
UNGÁR PÉTERNEK TEHÁT 132,8 MILLIÓ FORINTTAL VAN KEVESEBBJE, MINT EGY ÉVVEL KORÁBBAN.
Tartozása nincsen. A politikusnak egy nagy értékű vagyontárgya van még, egy Toyota J12 Land Cruiser terepjáró. Ungárnak egynegyed tulajdonrésze van egy 340 négyzetméteres II. kerületi lakóházban. Ezt édesapja halála után örökölte.
Hadházy Ákos
Hadházy Ákos pénzügyileg jó évet tudhat maga mögött, hiába sújtotta Kövér László többször is pénzbüntetéssel a Parlamentben. Vagyonnyilatkozata alapján 200 ezer forinttal több készpénze van, mint egy évvel ezelőtt. Míg 2018-ban 1,1 millió forinttal volt nála több, mint a képviselői alapdíj hathavi összeg, most 1,3 millió ugyanez az összeg. Ezzel párhuzamosan csökkenteni tudta a banki tartozását is 2,5 millió forinttal egy év alatt, de még így is van 22,5 milliós hitele.
Az állatorvosi tevékenységét továbbra is szünetelteti, és ötvenről harmincöt százalékra csökkentette a tulajdoni érdekeltségét a Hadházy-Vet Kft-ben. Viszont úgy tűnik, nem járhatott ezzel rosszul, mert a nyereség felét továbbra is ő kapja. 
Szekszárdon két lakása van: 2018-ban vett egy 140 négyzetméterest, míg korábban még egy ennél is nagyobbat. Mindkettőben ötven százalékos tulajdonrésszel rendelkezik. Van ezen kívül egy 5000 négyzetméteres szőlője Fácánkerten.   
Jakab Péter
Az újdonsült Jobbik-elnök nevén továbbra is egy 106 négyzetméteres miskolci ház fele van, pénze a vagyonnyilatkozata szerint semmilyen formában nincs, mint ahogy az előző bevallásban is végig nullák szerepeltek ebben a rovatban.
Tartozik viszont a banknak 10,1 millió forinttal, de legalább már nem 11,7 millióval, mint tavaly. Cége nincs.
Jakab Péter a Jobbik frakcióvezetőjeFotó: Illyés Tibor
Molnár Zsolt
Az ellenzéki összefogás MSZP-s pápájának vagyoni helyzete decemberben került napirendre, amikor egy blog korrupciós gyanút, drogfogyasztást és prostituáltak szolgáltatásainak igénybevételét emlegető bejegyzést tett közé, Molnár pedig az – egyébként bizonyítékok nélkül – közölt szövegből felismerte zsarolóját, akit azóta fel is jelentett.
Ehhez képest Molnár vagyonnyilatkozata évek óta lényegében azonos tartalommal kerül nyilvánosságra; képviselői fizetése mellett havonta 100 ezer forint jövedelme van ingatlan bérbeadásából. A szocialista politikus egy II. kerületi pince mellett résztulajdonos több ingatlanban, például egy budapesti, XIII. kerületi lakásban, és egy 119 négyzetméteres zamárdi lakásban is.
Idén egy nagyobb változás van vagyonnyilatkozatában, megjelent plusz 800 ezer forint a bankszámláján, így most 1,9 milliója van.
Eközben a közgjogi tisztségeken
Polt Péter
A legfőbb ügyésznek 2019-ből 5 millió forintja van kamatozó kincstárjegyben, 2 millió készpénzben, több mint 20 millió bankszámla-megtakarításként, miközben több mint 3 millió forintot törlesztett tartozásából is, derül ki 2020 januári bevallásából.
Poltnak egy fővárosi, II. kerületi, Pasaréti úti 110 négyzetméteres lakás fele része, a hozzá tartozó 12 négyzetméteres teremgarázsi hely fele, egy fónyi 30 négyzetméteres pincéje, Lovason egy hétvégi háza és udvara, Bárudvarnokon egy szántója, Balatonfüreden pedig egy üdülője van. Saját tulajdonában egy Opel Mokkát és egy vitorlás kishajó felét sorolta még fel.
A 2019-es vagyoni helyzeteét mutató nyilatkozata alapján a legfőbb ügyész ingóságainak értéke csupán néhány százezer forinttal lett csupán magasabb, de két éve még 9,2 milliós tartozásából jócskán lefaragott. Már 2018-ban is, akkor 4,4 millióra mérsékelte azt, idén pedig már csak 800 ezer forintra rúg az adósság. Eközben a Nemzeti Közszolgálati Egyetemtől kapott fizetése évi 7 millió körül hoz a legfőbb ügyészi fizetése mellé, gazdasági érdekeltségei továbbra sincsenek, és juttatásként is szinte ugyanazokat a dolgokat kapta, mint egy évvel korábban.
A vádhatóság vezetőjeként Poltnak fizetése mellett évek óta jár egy tízmilliós VW Touareg, 169 ezerforintos cafeteria juttatás, több mint 2,3 millió forintos ""rezidencia költség"", egy iPhone 7-es mobiltelefon, valamint egy Apple iPad Pro és további két laptopot is felsorolt idén.
Polt Péter legfőbb ügyészFotó: Balogh Zoltán
A legfőbb ügyész azzal is elszámolt, hogy bizony kapott ajándékokat, így könyvek, italok, és egyéb ""szóróajándékok"" is a birtokába kerültek karácsonyra.
Matolcsy György
Gyermeke születhetett Matolcsy György jegybankelnöknek, ez a legmeghatározóbb változást jelentő információ, ami kiderül 2020-as vagyonnyilatkozatából. Tavaly a Magyar Nemzeti Bank elnökének vagyonnyilatkozatából már kiderült, hogy ""oktatási anyagokat lektorál, tanfolyamokat vezet"", ezekért pedig 5 milliós jegybanki fizetése mellé még havi bruttó 750 ezer forintot kapott 2019-ben. Matolcsynak továbbra sincs autója, ingatlana pedig még mindig Balatonakarattyán van (ahol volt felesége a polgármester).
 (Borítókép: Rogán Antal a Miniszterelnöki Kabinetirodát vezető miniszter és Vígh László fideszes országgyűlési képviselõ a zalaszabari Holnapocska Tábor és Zobori Élménypark új hullámvasútján 2019. április 13-án Fotó:  MTI/Varga György )"
Hungary,2020-01-09,Index.hu,https://index.hu/belfold/2020/01/09/orosz_zongorista_brfk_nyomozas/,Bűncselekmény gyanúja miatt nyomoznak az Újlipótvárosban meghalt orosz zongoraművész ügyében,"Egy ideig biztosan nem adhatja ki tulajdonosa azt az újlipótvárosi lakást, ahol december 22-én egy 27 éves baskírföldi zongoraművészre holtan, kísérőjére pedig eszméletlenül találtak rá. A rendőrség ugyanis a gázkészülékeket lezáratta és a rendszerről leköttette.
Az már nem sokkal a történtek után kiderült, hogy  Elina Valijeva halálát a fürdőszobai gázkészülék hibája okozta. A BRFK először közigazgatási hatósági eljárás keretében vizsgálta a halálesetet, az Index kérdésére most azt válaszolták, hogy az eljárás alatt bűncselekmény gyanúja merült fel és 
2019. december 30-án foglalkozás körében elkövetett, halált okozó gondatlan veszélyeztetés gyanúja miatt indítottak nyomozást. 
Hozzátették, hogy még senkit nem hallgattak ki gyanúsítottként, szakértőt viszont már kirendeltek. 
A zongoraművész számos nemzetközi díj nyertese volt, és az Orosz Konföderáció területén található Baskír Köztársaság fővárosából, Ufából származott. 
Az Index több forrásból is úgy értesült, hogy Valijeva és kísérője az Airbnb-n keresztül bérelte ki a budapesti lakást. Társát mérgezéses tünetekkel a Péterfy Kórházban ápolták, állapota súlyos volt, de nem életveszélyes."
Hungary,2020-01-07,Index.hu,https://index.hu/techtud/2020/01/07/ces2020_vegas_magyar_garazsnyito_remootio_taviranyito/,Igazi magyar garázscég ment Vegasba szerencsét próbálni,"Pár év fejlesztés után Las Vegasba vitte az okos kapunyitó eszközét a magyar fiatalok által alapított Remootio nevű cég, hogy a CES-en találjon magának forgalmazókat minél több országba.
Örömteli hír, ha magyar termék is felbukkan a CES-en, és a Remootio pont oda való, hiszen az amerikai autósoknak vittek egy fontos kényelmi kiegészítőt. Maga a termék nem túl látványos, egy kis fekete doboz, amit rá lehet kötni az elektromos ajtónyitó vezetékére, hogy ettől fogva az engedélyezett felhasználók az ajtót okostelefonnal tudják kinyitni, ami úgyis mindig náluk van. Ez önmagában még nem lenne érdekes, de a Remootio értesítéseket is küld a kapunyitásokról, ideiglenes, megadott időtartamra szóló belépés is beállítható, mondjuk a kertésznek vagy egy AirBnb vendégeknek.
A távirányító összeköthető a Google Home, az Amazon Alexa és az Apple Siri rendszerével, hogy hangos utasításra nyíljon a kapu. Valószínűleg barlangbejárattal is működne, mint az Ali baba és a negyven rabló mesében a szezám tárulj parancs, amennyiben van már elektromos barlangnyitó rendszer 24 vagy 36 voltos bemeneti feszültséggel, hogy a Remootio ráköthető legyen.
Garázsból a garázsokba
A vállalatot Szántó Csaba és Kurucsó Bence alapította, akik együtt jártak egyetemre, és amikor elkezdtek azon agyalni, hogy mibe is vágjanak bele, a találkozóikon mindig problémás volt a kertkapu nyitása.
„A hagyományos távirányító jele hol elért a kapuig, hol nem. Kitaláltuk, hogy vegyünk okostelefonról irányítható kapunyitót. Megvettük, viszont nem voltunk vele megelégedve, ezért vettünk egy másikat is, de az sem tetszett igazán. Így jött az ötlet, hogy szerintünk tudnánk jobbat csinálni” - mondta Szántó Csaba.
A fejlesztés 2017 őszén kezdődött, és 2019 tavaszára már minden összeállt, akkor indítottak el egy Indiegogo kampányt. Azóta a felhasználók visszajelzései és kérései alapján fejlesztik tovább az eszközt.
Bár ők is látják, hogy sok hasonló termék van a piacon, és az autómániás Egyesült Államokban is rengeteg háztartásban van ehhez hasonló garázsnyitó, mégis úgy látják, hogy van esélyük labdába rúgni, mert az emberek hajlandók lecserélni a régi eszközüket új funkciókért.
Ilyen a fentieken túl, hogy a Remootio wifin és bluetooth kapcsolaton egyaránt kezelhető, és mellettük szól, hogy komolyan vették a kiberbiztonságot. A felhasználók adatai ugyanis nem valahol a felhőben vannak, hanem maga az eszköz tárolja a kulcsokat, a mobil és az eszköz közti kapcsolat titkosított, és naplózzák az eseményeket. 
A Remootio a CES startupoknak fenntartott Eureka Park részlegén mutatkozik be, ahová csak a szervezők szűrőjén átjutva lehet bekerülni."
Hungary,2019-12-19,Index.hu,https://index.hu/gazdasag/2019/12/19/dontott_europai_birosag_megussza_az_airbnb_a_szigorubb_szabalyozast/,Döntött az európai bíróság: megússza az Airbnb a szigorúbb szabályozást,"Franciaország nem teheti kötelezővé az Airbnbnek az ingatlanközvetítésre vonatkozó adminisztratív szabályok betartását – döntött csütörtökön az Európai Unió luxembourgi székhelyű bírósága.
Az MTI összefoglalója szerit az ügy előzménye, hogy Franciaországban az ingatlanközvetítés olyan szabályozott szakmának minősül, amelyben számos adminisztratív szabályt be kell tartani. A szállásadók egy franciaországi érdekvédelmi szervezete feljelentést tett egy párizsi bíróság mellett működő vizsgálóbírónál az Airbnb Ireland ellen, mivel a cég a szabályok betartása nélkül folytat az országban ingatlanközvetítői tevékenységet.
Az ügyben eljáró vizsgálóbíró azt kérdezte az uniós bíróságtól, hogy az Airbnb franciaországi tevékenységének korlátozása összeegyeztethető-e az elektronikus kereskedelemről szóló uniós irányelvvel, amely nem teszi lehetővé a tagállamok számára, hogy korlátozzák az ilyen típusú szolgáltatásnyújtást másik tagállamból.
Az uniós bíróság ítéletében mindenekelőtt azt mondta ki, hogy a vonatkozó, elektronikus kereskedelemről szóló irányelv szerint a cég közvetítői szolgáltatást végez, amelynek célja, hogy egy elektronikus platformon keresztül díjazás ellenében összekapcsolja a potenciális bérlőket a rövid távú elszállásolást kínáló bérbeadókkal. Álláspontjuk szerint az ilyen jellegű közvetítői szolgáltatás, mint amelyet az Airbnb Ireland nyújt, egyáltalán nem nélkülözhetetlen a szálláshely-szolgáltatások megvalósításához, mivel a bérbeadók és a bérlők számos más, olykor már hosszú ideje rendelkezésre álló csatornán kapcsolatba kerülhetnek.
Az ítéletben az áll, a vonatokozó jogszabály szerint a közvetítői szolgáltatás ""információs társadalommal összefüggő szolgáltatásnak"" minősül, így az ilyen szolgáltatást végző vállalkozás tevékenységére nem vonatkozhatnak az ingatlanügynökökre vonatkozó francia szabályok. A Bloombergnek nyilatkozva a panaszt eredetileg beterjesztő francia turisztikai szövetség ugyanakkor nincs letörve az ítélet miatt, mint mondták, 2015 óta (amikor először kifogásolták az Airbnb szabálykikerülését) az állam már bevezetett olyan új szabályokat, amelyek viszont az Airbnbre is vonatkoznak. Szerintük így végsősoron a cég megfelelően szabályozva lesz, csak nem mint ingatlanközvetítő."
Hungary,2019-12-12,Index.hu,https://index.hu/gazdasag/2019/12/12/ujabb_pofon_a_terezvarosi_airbnb-seknek/,Újabb pofon a terézvárosi Airbnb-seknek,"A terézvárosi képviselő-testület csütörtökön megnövelte a szálláskiadáshoz kapcsolódó terheket, a rendelkezés január 1-jén lép életbe - tájékoztatta a VI. kerületi önkormányzat az MTI-t. A jelenlegi szabályozás szerint Terézvárosban a szállásadóknak parkolóhelyet kell biztosítaniuk vendégeiknek, ha pedig ezt nem tudják megtenni, akkor pénzben kell megváltaniuk a parkolóhelyet az önkormányzatnál. Egy parkolóhely létrehozásának jelenleg csak a harmadát fizeti ki ilyenkor egy szállásadó. Ennek a megváltásnak az összegét emelte föl az önkormányzat csütörtöki ülésén a korábbi egyszeri 1,2-1,5 millió forintról 2,8-5,6 millió forint közötti összegre, attól függően, hogy milyen üzletegységről, melyik területről van szó.
Az adóemelés érinti az üzleteket, a szállodákat és a rövid távú lakáskiadást, azaz az Airbnb-t.
Terézvárosban minden 15. lakást Airbnb-n adnak ki – áll a közleményben –, a tulajdonosok közül sokan több lakást adnak bérbe, továbbá jelenleg is 27 hotel épül a kerületben. ""Ennek az üzletnek a haszna a tulajdonosokhoz áramlik, a költsége és a következményei - például zaj, parkolás, takarítás - viszont a kerületben élőket terheli"" – indokolták a döntést.
A lakáskiadásból a leggazdagabbak óriási hasznot húznak, miközben egy ápolói, pedagógusi fizetésből egy szobát sem lehet bérelni a folyamatosan emelkedő árak miatt.
A kerületnek korlátoznia kell az üzletágat, enyhítenie kell a lakhatási válságot, csökkenteni a lakáspiac szabályozatlanságát a terézvárosiak nyugalma, a túlzsúfoltság csökkentése érdekében – áll az önkormányzat indoklásában. 
A megemelt adókból befolyó összeg a tervek szerint a kerületben lakók életkörülményeinek javítását, a parkolási káosz mérséklését és egy zöldebb Terézváros kialakítását szolgálja majd. A 2020. január 1-jétől életbe lépő szabályozáshoz kapcsolódóan az önkormányzat szigorít a szállások ellenőrzésén is, közölte a terézvárosi önkormányzat."
Hungary,2019-12-04,Index.hu,https://index.hu/belfold/2019/12/04/munkacsoportot_akarnak_letrehozni_a_bulinegyed_szabalyozasara/,Munkacsoportot akarnak létrehozni a bulinegyed szabályozására,"Soproni Tamás, a VI., és Niedermüller Péter a VII. kerület polgármestere közös levelet fogalmazott meg Karácsony Gergely főpolgármesternek, hogy támogatását kérjék egy munkacsoport létrehozásához, ami a fővárosi bulinegyed a szabályozásával foglalkozna - írta meg a Hvg.hu. 
A levelet az erzsébetvárosi honlapon tették közzé, és Niedermüller Péter tette ki a Facebook-oldalára.
A polgármesterek szerint jelentős változáson ment át Európában a turizmus, ezért egész Európában egyre több város lát hozzá, hogy kidolgozzon egy átfogó programot a kulturális turizmus alakítására, szabályozására.
Soproniék elismerik, hogy a Budapestre látogató turisták jelentős anyagi bevételt jelentenek, de azt is igaznak tartják, hogy a növekvő turizmus számos konfliktussal is jár.
„Az esetenként elviselhetetlen zaj, kosz, a bűnesetek, a romló közbiztonság, a szabályozatlan rövid távú lakáskiadások, a negatív következményekkel járó dzsentrifikáció mind olyan tényezők, amik egyre inkább lakhatatlanná teszik ezeket a kerületeket, ezeknek egyes részeit"" – áll a levélben.
A polgármesterek szerint „a főváros egészére kiterjedő, okos és fenntartható megoldásokra, szabályozásra van szükség”, ezért egy munkacsoport felállítását kezdeményezik, amely szakértőkből és főleg érintett kerületek képviselőiből állna, és feladata „a kulturális turizmus átfogó, a jelenlegi helyzetet, az európai trendeket figyelembe vevő szabályozása” lenne. A levél szerint ebbe beletartozna a rövid távú lakáskiadás, azaz az Airbnb szabályozása is.
Niedermüller Péter szerdán még Orbán Viktornak is írt, hogy a kormány részesítse célzott támogatásban a kerületet, a pénzt az önkormányzat kizárólag a turizmus okozta problémák kezelésére, illetve az erzsébetvárosi lakók életkörülményének javítására fordítaná."
Hungary,2019-11-30,Index.hu,https://index.hu/techtud/2019/11/30/rachel_botsman_interju_bizalomkutato_bizalomkutatas_bizalom/,"Rombolni kell ahhoz, hogy valami új épüljön
Interjú Rachel Botsman bizalomkutatóval","Hogy van az, hogy gond nélkül megbízunk egy idegen lakásában egy idegen országban, miközben a saját szomszédunkban nem? Van-e még bizalom, és egyáltalán érdekli-e a politikusokat és a gazdasági szereplőket, hogy az emberek bíznak bennük, vagy nem? Hogyan tudunk választ adni a globális felmelegedésre vagy az oltásellenességre, ha a tényeknek sem hiszünk? Ezekről a témákról beszélgettünk Rachel Botsman bizalomkutatóval.
Putyin, Trump és Boris Johnson képét vetítette ki Rachel Botsman a T-Systems Sympoziumon tartott budapesti előadásán, és arra kérte a nézőket, hogy annál az embernél pfujoljanak hangosabban, akiben nem bíznak. Trump győzött, de a többiek sem nyerték el a közönség tetszését. De vajon mi lett volna az eredmény, ha azt kérdezte volna, hogy kiben a legnagyobb a bizodalmuk, ha arról van szó, hogy az éjszaka közepén valami nagy hülyeséget fog kiírni a Twitterre? Valószínűleg ugyanúgy Trump nyert volna, vagyis míg bizonyos aspektusokban nem bízunk benne, másokban igen. 
Ezt az összetett és komplex bizalmat kutatja Rachel Botsman, akinek a témáról szóló könyve nemrég magyar nyelven is megjelent, mi is írtunk róla. Most Budapestre látogatott egy előadás kedvéért, majd utána interjút adott az Indexnek.
Egyáltalán hogyan lehet definiálni a bizalmat, mennyiben más, mint egyszerűen hinni valamiben?
Tulajdonképpen a bizalom egyfajta hit, egy emberi érzés, hinni és bízni olyan dolgokban, amiknek a végkimenetelében senki sem lehet biztos. Nem egy márka, nem egy tulajdonság, és nagyon törékeny, ahogyan a hit is el tud szállni egy pillanat alatt. Nagyon komplex dolog, mert például megbízok önben az interjú kapcsán, de az már teljesen más kérdés, hogy vajon ön-e a megfelelő személy arra is, hogy mondjuk vigyázzon a gyerekeimre, amikor elutazok. Nagyon nehezen kategorizálható, és nem is lehet kijelenti, hogy valaki vagy valami felé minden téren feltétlen a bizalmunk.
Vagy az is izgalmas kérdés, hogy ugyan ki bízna egy drogkereskedőben. Pedig az is egy bizalmi állás, csak nem jut olyan könnyen információhoz az ember, mint mondjuk az Airbnb-n. Ennek ellenére ugyanúgy lehet őket értékelni bizonyos körökben, és sokkal komolyabban veszik ezeket, mint bármilyen kínai eladó az öt csillagot az Ebayen. Egy rossz vélemény náluk tényleg élet-halál kérdése lehet. Nagyobb a verseny ezen a területen, mint gondolnánk.
Négy kontinensen élt, mennyire más az emberek hozzáállása a bizalomhoz a világ különböző pontjain?
Nagyon különböző, hogyan állnak hozzá az emberek az intézménybe vetett bizalomhoz, mennyire fogadják el azokat a magyarázatokat, amiket kapnak. Gondoljunk csak a Kínában kialakult helyzetre, a pontrendszerre, amit a társadalmuk döntő többsége elfogad, és megbízik benne. Miközben például az Egyesült Államokban is fontos a bizalom kérdése, de ott éppen amiatt, mert nem bíznak az emberek az intézményrendszerben és a politikusokban. Vagy ott van Angliában a brexit, ami szintén arról is szól, hogy kinek lehet hinni.
Eközben a világban vannak olyan helyzetek, mint mondjuk a választások, amik kultúrától függetlenül felvetnek bizalmi kérdéseket. Az is közös pont, hogy az emberek elveszítik a bizalmukat a nagy szervezetekben, szkeptikussá válnak, és nemcsak a hivatalos intézményrendszerben nem bíznak, de a nagy gazdasági szereplőkben sem. Ennek oka egyrészt az, hogy nem érzik úgy, hogy a rendszer értük dolgozna, másrészt nehéz átlátni az olyan vállalatok működését, mint a Google, a Facebook vagy az Amazon.
Fotó: Huszti István / Index
Ön szerint lehet ez a bizalmatlanság a rendszer felé akkora, hogy egyszer eljutunk oda, hogy tömegek kérdőjelezzék meg a demokrácia létjogosultságát?
Azt gondolom, hogy jelenleg nincs jobb, mint a demokratikus berendezkedés, ugyanakkor idegenekben kell megbíznunk, ami egyre kevésbé megy. Így a legtöbben visszatérnek ahhoz a szemlélethez, ami régen volt, vagyis kisebb, helyi közösségekbe vetik leginkább a bizalmukat: olyan emberekbe, akikkel hasonlóak a különbözőségeik. Hiszen attól még nem tartok szimpatikusnak egy embert, mert ő is szereti a kutyákat, de ha ugyanazért a kevésbé ismert fajtáért rajongunk, akkor egyből kialakul egyfajta bizalom. Ami viszont még mindig nem elég arra, hogy beengedjem a lakásunkba vagy alkalmasnak tartsam az ország vezetésére.  
A bizalom elkezdett kéz a kézben járni az empátiával, a toleranciával és a tisztelettel. Ettől viszont az emberek egyfajta vákuumba kerülnek, és ilyenkor lesznek igazán kiszolgáltatottak azoknak, akik ezzel a bizalommal visszaélve kijátsszák a félelmeiket és az érzelmeiket.
Hogyan lehet kijönni ebből az elszigeteltségből?
A következő 30-40 év nagyon nehéz és izgalmas lesz a politikusoknak, hiszen jött egy új generáció, akik nem bíznak meg bennük csak azért, mert egyébként a világnézeteik hasonlóak. Egyszerű és könnyen értelmezhető elvárásaik vannak, például hogy nincs az a körülmény, ami elfogadhatóvá teszi, hogy egy témáról egy politikus hazudjon, és hogy kicsit úgy működjenek, ahogyan a nagyobb cégek.
Azt gondolom, hogy kell rombolni ahhoz, hogy valami újabb épülhessen. És abban is hiszek, hogy ehhez szükség van arra, hogy jobb legyen az oktatás, hogy más intézmények és a tudomány együtt találja ki, hogy ebben a bizonytalan világban, ahol épp mindenki utat keres, és nagyon könnyen képes a gyűlölet és harag felé fordulni, milyen alapokra, milyen struktúrákra van szükségünk.
Fontos egyáltalán a politikusoknak a bizalom?
A politika lenyűgöz, mert korábban a vezetés egyik sarokköve az volt, hogy következetesek legyenek. Talán nem értett egyet az ember egy ideológiával vagy az egész párttal, de tudta, hogy egy kérdésről következetesen mit gondolnak. Most az összes párt abban következetes, hogy következetlen, és már teljesen természetes, hogy az ellenkezőjét mondják annak, amit előző nap állítottak. Pedig még mindig szükségük van arra, hogy bízzanak bennük az emberek, de teljesen megváltozott, hogy hogyan érdemlik ezt ki. Következetesség vagy igazmondás helyett a bizalmat sok helyen súlyos manipulációval építik ki, ebben segít nekik az a kiszolgáltatottság, amiről az előbb beszéltünk. Többé nem visszatartó erő, ha az adott politikus nem tiszteli a választóit, nem tiszteli a tényeket, és kifejezetten nem tiszteli azokat az intézményeket, amik a választópolgárokat védik. A manipulációval mégis elérik, hogy a választópolgárok bízzanak bennük, és jelenleg ez hatalmas kihívása a modern demokráciának.
Fotó: Huszti István / Index
Hogy segíthetnek ezen a nagy cégek, amikor elég csak megnézni a Facebookot, akik éppen azt mondják, hogy fizetett hirdetésben akár hazudhat is egy politikus?
Igen, ez jogos felvetés, való igaz, hogy a rövidtávú piaci stratégia alapja nem a bizalomépítés, hanem a pénzszerzés. A becsületesség azonban tényleg kifizetődőbb, és hosszú távon azok a szervezetek maradhatnak életben, akik minden döntésükben a becsületességet keresik. Meg kell állniuk, és végig kell gondolniuk, hogy lehet, hogy most ezzel a döntéssel több pénzt tudok keresni, de ez valóban a felhasználóim érdekeit szolgálja?
Pontosan itt áll most a Facebook, hiszen felvehet még egy rakás mérnököt, módosíthat az algoritmusokon, de alapjaiban ingott meg az a nézet, hogy a felhasználóik érdekeit tartják szem előtt. Ha ezzel nem kezdenek valamit, akkor nagyon nagy gondban lesznek.
Nem is olyan régen mindent készpénznek vettek az emberek, amit az újságban olvastak vagy a tévében láttak, ma viszont azt is megkérdőjelezik, aminek szemtanúi. Mennyire jó ez az irány?
Nem feltétlenül a bizalom változik, sokkal inkább az, ahogyan mi állunk hozzá, és amilyen források alapján eldöntjük, hogy kiben vagy miben bízunk. Korábban a bizalom a helyi közösségekben leginkább a hírnéven alapult: ha valakiről elterjedt, hogy nem adja meg a kölcsönt, akkor hiába kért a faluban, nem kapott másoktól sem, mert nem bíztak benne. Aztán jött az intézményekbe vetett bizalom – és ennek lett most vége, és lépünk át a következő nagy bizalomkorszakba. Most a technológiával terjed a bizalom meglehetősen különös és ugyanakkor csodálatos módon. Egyrészt vadidegenekkel tudunk együttműködni, legyen az például a munkahelyünk másik kontinensen lévő irodájának az alkalmazottja, vagy tranzakciókat hajtunk végre teljesen idegenekkel. A vélemények és az információk millió különböző helyről érkeznek, hogy ezek közül melyikben bízom, az egy újabb kérdés. A bizalom fragmentált lett, és nem tűnik el, hanem átalakul, mint az energia.
Ha a deepfake vagy a mesterséges intelligencia kérdését vesszük, akkor még ijesztőbbé válik ez az egész, hiszen már nemcsak idegenekben kell bíznunk, hanem a technológiában is. Lehetnek ezek kis döntések, mint hogy milyen filmet javasol a Netflix, de olyanok is, amik közvetlen módon hatnak ki az életünkre. Megbízik-e az ember az önvezető autókban, az orvosi vizsgálatok eredményeiben? Hogyan lehet bízni a pénzügyeinket érintő technológiában? A deepfake világa nagyon aggasztó, mert ha már egy videóban vagy egy fotóban sem lehet megbízni, akkor tulajdonképpen a saját érzékszerveinkbe vetett bizalmat is megkérdőjelezzük. Ráadásul itt nem arról van szó, hogy ez csak valami szórakoztató technológiai újítás, hanem az egyetlen célja a manipuláció, és ez nagyon ijesztő.
Tehát a technológia egyszerre a probléma és a megoldás is?
Valahogy így, a technológiát nem lehet ebből a bizalmi átrendezésből kiiktatni, mert az erősíti meg az egészet, és arra reflektál, ami a világban történik. Akárhogy is nézzük, a mi korszakunk a lehető legjobb, amiben élhetünk, mégis izgalmas kérdés, hogy a technológia hogyan változtatja meg az életünket, az elvárásainkat, a kapcsolatainkat, és közben valószínűleg abban is közrejátszik, hogy sokkal többen szoronganak.
Ön személyesen hogyan dönti el, hogy milyen alkalmazásnak szavaz bizalmat a telefonján, hogy bízik-e az Airbnb-s szállásadójában vagy az Uber-sofőrjében?
Mikor elkezdtem foglalkozni a témával, próbáltam magamnak is válaszolni erre a kérdésre, és kifejezetten feszegettem a határaimat, például olyan szállásokat foglaltam, amiknek nem volt visszajelzésük. Arra jutottam, hogy túl sok döntésben hallgattam a megérzéseimre, és igazából nem a hasraütés-szerű intuíciókra van szükség, amikor a bizalomról van szó, hanem olyan információkra, amik lehetőséget adnak, hogy az elvárások realisztikusak legyenek. Most már én vagyok az az ember, aki idegesítően sokat kérdez, és nem elégszik meg azzal, hogy a szállásadója superhost címkét kapott a rendszerben. Apró, részletekbe menő jeleket keresek a leírásban, a képekben, és rákérdezek mindenre. Hasonló a helyzet az applikációkkal is, amiket a telefonomra telepítek: mielőtt hozzáférést adok a készülékem mikrofonjához vagy a képeimhez, elgondolkozok azon, hogy ezek a kérések mennyire indokoltak. Nem mondanám azt, hogy kevésbé bízom, inkább azt gondolom, hogy tudatosabban választom ki, hogy minek szavazok bizalmat.
Fotó: Huszti István / Index
Azt látom, hogy túlságosan igényeljük a kényelmet és az egyszerűséget, nem akarunk lemaradni semmiről, ezért inkább hiányos információk alapján szavazunk bizalmat. Itt is fontos az edukáció, hiszen el kell magyarázni a gyerekeknek, hogy lehet, hogy jó játék a Pokémon Go, de így pontosan látják, hogy hol van, honnan jött és milyen útvonalon halad. Kiismerhetők a szokásaik, amikkel bármikor vissza lehet élni. Ha az ilyen eseteket minél korábban és minél tudatosabban kezeli minél több gyerek és felnőtt, akkor talán változhat valami. Sokkal jobban megbízunk idegenekben, mint eddig, beülünk az autójukba, megszállunk a lakásukban. Idegenekkel beszélgetünk, és tervezgetjük a közös jövőt már azelőtt, hogy találkoztunk volna.
Néhány napja az Amnesty International hívta fel a figyelmet, hogy a Google és a Facebook üzleti modellje, amelyben az emberek adataival kereskedik, sérti az alapvető emberi jogokat. Eljuthatunk addig, hogy az emberek a bizalom kiépítésében figyelembe vegyék az adataik fokozott védelmét?
Szerintem sincs az rendjén, hogy az üzletük arra épül, hogy adatokhoz jutnak, azokat elemzik, és eladják. De tovább mennék: egyetlen olyan nagyvállalati modell sincs rendben, ami ilyen szinten játszik az emberek figyelmére. Kedvelem a Netflixet, de amikor a vezérigazgatójuk, Reed Hastings azt mondta, hogy az egyetlen versenytársuk az alvás, felhúztam a szemöldököm. Ilyet semmilyen vezető nem mondhat, hogy nekik az jelenti az üzleti sikert, ha az emberek nem jutnak egészséges mennyiségű alváshoz.
Sokszor veszélyes az az elképzelés, amiben a technológiai cégek a sikert mérik, és a legfontosabb mutatójuk, hogy mennyire tudják az embereket a platformjukhoz ragasztani.
De hogyan lehet megbízni mégis a technológiában, ha a hírek arról szólnak, hogy a mesterséges intelligencia is lehet elfogult, ha rossz adatokat kap?
Nagyon oda kell figyelnünk, de szerintem a fő baj a mesterséges intelligenciával pont az, hogy túl egyszerűen fogadta el mindenki, hogy van, használjuk, és minket szolgál.
Mert igazából senki sem érti, hogy mit csinál és hogyan csinálja.
Pontosan, egy fura valami, régóta mondják, hogy lesz majd a jövőben valami nagyon okos szupervalami, és akkor most biztosan ez az. Ha transzparenssé tesszük, akkor sem változik a helyzet. Alapesetben pedig minden olyan dolgot elutasítunk, ami felettünk állhat. Ha nem mesterséges intelligenciának, hanem továbbfejlesztett emberi intelligenciának hívnák, akkor egészen biztos, hogy más lenne a hozzáállás.
Van egy csomó olyan kihívás, amit közösen kellene megoldania az emberiségnek, mint például a klímaválság. Hogyan sikerülhet ez, ha közben mindent megkérdőjelezünk, és nem hiszünk el semmit?
A tények manapság már nem perdöntőek, mint évekkel ezelőtt, és ez nagyon aggasztó. Egyre népszerűbbek az összeesküvés-elméletek, és ezzel együtt növekszik azok száma, akik belemélyednek az asztrológiába vagy hasonló dolgokba. Leginkább akkor fordul ez elő, amikor az emberek nem klasszikus értelemben hívők, hanem keresnek maguknak valamit, amiben hihetnek, lehet az egy kozmikus erő vagy bármi. És ez a tendencia lassan elér addig a nagyon ijesztő folyamatig, hogy a tények is egyfajta kozmikus erőként jelennek meg, és már nem hiszünk a tudósoknak, a gazdasági szakembereknek vagy az orvosoknak.
A tényeket úgy kezelik sokan, mint egy világnézetet, és azt mondják, hogy nem hiszek a szakma neves képviselőinek, inkább hiszek egy sok követővel rendelkező fickónak a Youtube-on. Néha úgy tűnik, mintha a vélemények és a tények között nem lenne egyértelmű a különbség, és így nagyon nehéz közös megoldáson gondolkozni.
Fotó: Huszti István / Index
Hogyan lehet megváltoztatni az emberek álláspontját?
Az oltásellenes kérdéskörben végzett kutatásaim során derült ki, hogy érdekes módon mindkét csoportnak ugyanaz a célja: hogy biztonságban tudja a gyerekeit. Nem jó ötlet rájuk ereszteni egy szakértőt, aki ujjal mutogatva azt mondja, hogy te egy idióta vagy. Nem hülyék vannak abban a csoportban sem, sőt az oltásellenes nézeteket valló emberek is utánaolvastak a témának, és ugyanazon aggódnak, ugyanazt szeretnék. De az információikat ki kell egészíteni azzal is, hogy az ő viselkedésük hatással van az én gyerekem életére és egészségére.
És ez tud változtatni a hozzáállásukon, akár ebben, akár más témákban?
Tisztelnünk kell a másik véleményét, és meg kell érteni, hogy miért bízik abban a nézetben. Visszatérve az oltásellenesekhez: lehet, hogy családi körben, ismerősök körében van autista gyerek, és nagyon hinni szeretne abban, hogy tud hibáztatni emiatt valamit, például egy védőoltást.
Tudnak még annyira bízni egymásban az emberek, hogy ezeket a problémákat közösen megoldják?
Nem hiszem, hogy bizalmi válság van, inkább azt mondanám, hogy másképpen bíznak egymásban az emberek. Remény és hit nélkül ki se tudnánk lépni a lakásunkból, az embereknek találni kell valamit, amibe a bizalmukat átcsatornázhatják. Az oktatás és a környezet kérdése, hogy ezek tényalapúak lesznek-e, vagy véleményekre, félinformációkra épülnek.
Az egészen biztos, hogy a bizalom átalakul, és lesznek ennek jó oldalai, de katasztrofális következményei is. Abban biztos vagyok, hogy túléli az emberiség, de a kérdés az, hogy mennyire lesz nehéz.
Hogyan lehetne könnyebb?
Ha tudatosabbak lennénk, ha nem zsigerből utasítanánk el valamit, és nem gondolkodás nélkül bíznánk meg egy másikban, hanem kritikusan állnánk mindenhez. Vajon miért mondja ezt vagy azt egy politikus? Azért, mert tényleg meg szeretné valósítani, tényleg elfogadhatatlannak tartja, amit a másik csinál, vagy csak ebből akar előnyt kovácsolni? Elég nekem a bizalomhoz ennyi, és ettől már jó vezetőnek is gondolom, vagy van olyan értékes a bizalmam, hogy ennyivel nem lehet megszerezni? Kérdezni kell, kritikusan gondolkozni, és a tényeknek hinni."
Hungary,2019-11-28,Index.hu,https://index.hu/info/2019/11/28/300_millios_fizetes_szilicium_volgy_es_a_10_danos_karatemester_-_interju_czernecki_peterrel/,"300 milliós fizetés, Szilícium Völgy és a 10 danos karatemester – interjú Czernecki Péterrel","Czernecki Péter, a 10xONE vezérigazgatójával egy éve beszélgettünk utoljára, akkor is rém izgalmas dolgokat mesélt: miután befektetőkkel néhány céget átalakított miért ment a világ legjobb üzleti iskolájába, ahol kitűnővel végzett, majd miért jött mégis haza a külföldön neki ajánlott 80 milliós fizetés helyett. Miért indította 10xONE nevű cégét. És hogyan gondolkodik a magyarországi cégekről, vállalkozásokról és az informatikáról: mi az az alapvető hiba, amit minden cég elkövet.
Egy éve beszélgettünk utoljára. Akkor a cikk nagy visszhangot kapott, úgy tudjuk sokan megkeresték. Mivel?
Hogy segítsünk nekik abban, hogy legyen jobb informatikájuk.
Czernecki Péter: „A világ viszont már régen erre megy: az adat, információ ami az érték – minden más legyen másé.” - interjú
Aki nem olvasta - mi volt abban a fő üzenet?
A vállalkozások, vezetők sokkal többet költenek kézzelfogható dolgokra - épületre, gépekre - mint informatikára. Az arány messze az EU átlag alatt van.
Nem vigasztalhatjuk magunkat azzal, hogy “kit érdekel ez, így is jól megvagyunk”.
Az informatika következő cunami-hulláma itt van és nincs az a hely ahová elbújhatunk előle.
Ha nem tesszük meg, egyszerűen nem hogy összeszerelő üzem nem leszünk - az EU és a világ nyomornegyedévé válunk. Ijesztgetés? Nem az.
Ma épülettel, gépekkel csak azok tudnak sok pénzt keresni, akik jókor jó helyen vannak: tudnak valami olyanról amiről más nem (“ide építhetsz egy szállodát, cserébe pedig...”), vagy “segítenek” nekik a beszerzésben, közbeszerzésben (“majd közösen letornásszuk valahogy a telek árát”).
Ezek az eszközök mindenki számára ugyanúgy elérhetőek, semmilyen plusz előnyt nem jelentenek. Igaz ez a balatoni telekre vagy a stadionra ugyanúgy.
Az épület, a gép szükséges rossz. Legyen másé, vegye meg, építse meg más – ne mi.
De ez miben különbözik a magyar átlag-vállalkozó, cégvezető gondolkodásmódjától?
Ezzel szemben a magyar átlag-vállalkozónak, cégvezetőnek az informatika a szükséges rossz.
A magyar átlag-vállalkozó, cégvezető jóval 40 év feletti - ez önmagában nem gond, a tapasztalat nagyon sokat ér, de a közegben, amiben felnőtt, még nem szívta magába gyerekként az informatikát.
Ezért kiadja valakinek az informatikai döntéseket.
Nem érti igazán, hogyan lehetne ugyanazt, amit csinál valóban digitálisan végezni. Ugyanúgy tucat-eszközöket másol, alkalmaz, tucat-módon - amik versenyelőnyt nem jelentenek csak azt biztosítják, hogy legalább ne maradjon le a nyugati versenytársaitól.
Magyarországon 2019-ben sajnos ez a színvonal. Nagyon kevesen tekintenek az informatikára, mint jelentős versenyelőnyt lehetővé tevő dologra.
Akkor a szálloda, a jármű, az eszköz nem számít?
Az Uber, az Airbnb vagy az Amazon mind úgy ad el, hogy azt, amit elad – nem az övé.
Az Uber 80 milliárd, az Airbnb 40 milliárd, az Amazon 810 milliárdos cégértékkel bír.
Ezzel szemben a magyar vállalatoknál az, hogy a szoftvert külső szolgáltatótól szerezzem be mint szolgáltatást és ne legyen saját szerverem: ez még sokszor mindig ördögtől való.
A világ viszont már régen erre megy: az adat, információ, ami érték – minden más legyen másé.
Érthető, de várjunk csak: cunami-hullámot emlegetsz. Mi ez?
Az egy évvel ezelőttihez képest is még jobban igaz: a világon láthatatlanul, de mindent felforgat a mesterséges intelligencia (az “AI”) és a felhő számítástechnika.
Az emberiség egyik fő baja, hogy még mindig a látható világgal van elfoglalva: pedig a lényegi dolgok az emberiség történetében a láthatatlan világban történtek.
Mindennek a kiváltó oka ott keresendő.
Ezért a jövőt is ott kell keresnünk.
Nézzünk egy a közhiedelem szerint új találmányt: az elektromos autókat.
Pedig: nem a Tesla elektromos autója az igazi nagy találmány, az elektromos autó sem az. Az első kis szériás elektromos autó 1890-ben jelent meg.
Az elektromos autózással szemben a mesterséges intelligencia, az AI teljesen újkeletű dolog: még 10 éve sem volt sehol: néhány brutális számítási teljesítményű gépen, speciális feladatra alkalmazott intelligencián (gondoljunk pl. a sakk-automatákra) túl nem volt igazán alkalmazható a mindennapi életben.
Jó, jó, de mi az, ami változott? Mit jelent a mesterséges intelligencia a mindennapi embereknek és vállalkozóknak, cégvezetőknek?
Egyrészt egymás után találtak fel több olyan algoritmust, ami a mindennapi életben is jól működik és bár speciálisak, de mégis több dologra általánosan alkalmazhatók.
Ezek hirtelen olyan dolgokra képesek amire eddig csak az ember volt képes: pl. a gépi látás: a gép már felismeri, amit lát (a Tesla is ezért tud önvezető autókat gyártani). Vagy az olvasás: a gép felismeri, amit olvas, vagy a hallás: megérti amit hall.
Vagy még ijesztőbbnek tűnhet: előre lát: “érzékkel” jósol: előre jelzi, hogy mi várható.
Milyen mesterséges intelligencia algoritmusok vannak? Kb. 25-30 féle fő algoritmus van. Csak néhány ezek közül:
Gépi látás (machine vision): a gép felismer alakzatokat, összehasonlít képeket, megérti mi az eltérés két kép között. Pl. megtalálja a hibát egy gyártósoron, felfedezi a rákos sejteket, észreveszi egy autón a sérülést
Gépi hallás (speech to text): a gép a hallott szöveget bármilyen nyelvről szöveggé alakítja. Pl. ügyfélszolgálati vagy értékesítési beszélgetéseket szöveggé alakít amelyekben lehet keresni. Vagy filmeket automatikusan feliratoz.
Gépi olvasás (image to text): a gép a látott képi szöveget felismeri és képes azt kereshető szöveggé alakítani. Pl. számlaképet alakít értelmezhető, kereshető számla szöveggé.
Fokozatos tanulás (ún. reinforcement learning): a gép fokozatosan, lépésenként kapott kis, minimális mennyiségű információ alapján is képes előre jelezni. Pl. ha néhány vásárlóm a webshopomban Madonna dalokat vásárol akkor a gép megtanulja, hogy mit ajánljon mellé.
Gépi beszéd (ún. text-to-speech): a gép természetes emberi hangon képes beszélni, írott szöveg alapján. Pl. egy egyszerű ügyfélszolgálati menünél hatékonyabb bonyolultabb menüt rakhatok össze vele.
Ezek olyan - utólag ránézve - egyszerű „módszerek” (algoritmusok) amelyek rengeteg területre alkalmazhatóak.
Ezek a modellek (algoritmusok) már az emberi felismerési képességet - hibahatárt - meghaladóan tudnak működni.
Ami ránézésre még ijesztőbb: ezek az algoritmusok képzéssel képesek fejlődni: minél többet gyakorolják, amiben jók, annál jobbak lesznek. És számos ezek közül már meghaladja a legjobb emberek képességét is.
Pár hónapos például a hír: 9,5%-kal jobb eséllyel jelzi előre a tüdőrákot a tüdő-felvétel alapján a mesterséges intelligencia, mint az orvosok. Ez a 9,5% évente több százezer megmentett emberi életet jelent. „Csak” el kell terjeszteni.
Félnünk kell?
Vártam ezt a kérdést. Bármikor amikor felmerül a mesterséges intelligencia kérdése – ezt is megkérdezik. Még szakemberek között is téma.
Röviden: igen és nem.
Az emberiség sötét évezredeit tekintve: igen. Azaz, ha az ember dönt arról, hogy mire használja a mesterséges intelligenciát, akkor van félnivaló.
Nem mindnyájan Buddhának születtünk.
Ha arra gondolunk, hogy a tüdőrákot jobb eséllyel diagnosztizálja a gép – akkor nem.
Ez is csak egy technológia: attól függ, mire használjuk.
Egy biztos: van olyan veszélyes, mint mondjuk az atomenergia. De: uránból is lehet atombombát vagy atomreaktort is előállítani. A döntés az emberé.
Ez valóban izgalmas. És mi a másik változás, amit emleget?
Egyértelműen a felhő számítástechnika elterjedése. Úgy tűnik, hogy 10 év után – amikor az egész elkezdődött – most kezdődik az aranykor: a cégek tömegesen mennek a „felhőbe”. Már nem kérdés az, hogy „ki nyer”: bár még az elején vagyunk, de végre a felhő már valódi alternatíva. Nem kuriózum többé.
De ez miért ennyire lényeges? Miért számít az, hogy a vállalkozások helyben futtatott szervereken vagy felhőben működnek-e?
Ez hatalmas változás: pillanatok alatt próbálhat ki a cég olyan szoftvereket, amelyeket előtte akár évekbe telt kiválasztani, bevezetni.
Ez átalakítja azt, ahogyan a cégek szoftvert találnak, vesznek. Az átlagember számára is jelentős változás: mint alkalmazott bármikor feliratkozhatok egy felhő-szoftverbe, kipróbálhatom, majd odasétálhatok a főnökömhöz és azt mondhatom neki: „nézd mit találtam, érdekel?”.
Ehhez a céges informatikának, a főnököknek is hozzá kell szokniuk. Nem lesz könnyű.
(Nevet)
Nemrégiben a Szilícium Völgyben járva mesélt az ottani jelenlegi hangulatról. Mi a helyzet az óceán túloldalán?
Mondhatnánk, hogy semmi rendkívüli - merthogy ott mindig minden változik.
Az egyik kockázati tőkéssel beszélgetve annyit mondott: “Péter, itt kell lennetek: ez a hely, 15 évnte újra feltalálja magát”.
Szíven ütött, hogy a világon nagyon kevés ilyen hely van.
Czernecki Péter: „...ez a hely, 15 évente újra feltalálja magát” - interjú
De akkor a Szilícium Völgyben kolbászból van a kerítés?
Dehogy. Olyan problémákkal küzdenek ami 2019-ben hihetetlen: most például az a gond, hogy 10 hónapja nem esett eső (bár mire a cikk megjelenik már éppen nekiállt esni), kiszáradt a növényzet - ez máskor is előfordult már, de ez az időszak az elmúlt 10 évben több hónappal nyúlik ki. A növényzet olyan száraz, hogy egyetlen szikrától is lángra lobban egy teljes hegyoldal. Ami miatt aztán százezrek költözhetnek ki házaikból. Ezért aztán a helyi áramszolgáltató, aki távvezetékekkel van a háztartásokhoz kötve ha szelesebb időszak jön (mert ekkor szakadnak le a vezetékek, amik felgyújtják a növényzetet) van, hogy napokra lekapcsolja az áramot.
Elgondolkodtam azon, hogy a Szilícium Völgyben, ahol rendszeresen megfordulunk, kb. 50 km-es körben a világ 100 vezető technológiai cégéből 60 megtalálható, de nem tudják kitalálni, hogyan lehetne elejét venni az évente most már többször előforduló hasonló jelentős tüzeknek.
Czermecki Péter: “a növényzet olyan száraz, hogy egyetlen szikrától is lángra lobban egy teljes hegyoldal...ekkor szakadnak le a vezetékek, amik felgyújtják a növényzetet”
Közben meg Elon Musk Cyber Truck-ot tervez, az Apple pedig a sokadik vezeték nélküli fejhallgatóját hozza piacra. Jelentős ellentmondás. Tudjuk, hogy mindenkinek más a dolga, de mégis.
De ugyanez az igaz San Francisco-ra is: több tízezren élnek az utcán, sátortáborokban.
Úgy tűnik, hogy miközben a világot viszik előre, nem jut idő és figyelem rendbe tenni a hátsó kertet. De hát könnyű kritizálni.
(Nevet)
Mi lehet ennek az oka? Nincs elég jó szakember? Nincs aki ötletelne? Említett 300 milliós éves fizetést. Ez nem tévedés?
Hát egyikre sem lehetne rávágni, hogy így van: a világ legjobb szakemberei, ötlet-emberei is ott keresnek munkát, befektetőt.
A gond éppen ott van, hogy a világ vezető technológiai cégei egy helyre vannak zsúfolva: ezért aztán hatalmas a verseny a szuper-agyakért: pár hetes hír, hogy a Google és a Facebook is egymásra licitálva ajánl tapasztalt informatikusokért 1 millió dolláros éves csomagot. Ismétlem: egyetlen embernek, forintban számítva 300 milliós éves csomagot.
Ehhez képest a 10 évvel ezelőtti 80 milliós fizetés-ajánlatom filléresnek tűnik.
(Nevet)
Gondolhatjuk, hogy ha felvesznek egy ilyen mérnököt, akkor nem az erdőtüzekkel fogják elfoglalni őt. És: ezek a mérnökök ezért a fizetésért bizony tizenhatóráznak. Ez is bevett. Nem véletlenül: mindenki rettenetesen elfoglalt azzal a dologgal, amivel foglalkozik. Nincs idő másra.
És milyen a hangulat: mi lesz a következő nagy durranás? 
Ott is egyértelműen a felhő számítástechnika és a mesterséges intelligencia arat: mindenki megy a felhőbe – és kész.
Ezt az Amazon, a Google és a Microsoft is jelentősen meglovagolja: hatalmas pénzeket ölnek a reklámba: nem volt olyan rendezvény, ahol a hármuk valamelyike ne lett volna jelen, mint szponzor: „itt egy toll, ott egy tablet-tartó: gyere a Google Cloud-ba”.
Örömmel hallgattam azt az előadást, amin a Stanford Egyetem egyik kutatója mesélt egy olyan induló cégről, amit azért alapítottak, hogy az orvosoknál jobban, hatékonyabban tudja elektronikus leletek alapján kiszúrni, hogy mi is a beteg valódi baja. Gratuláltam nekik, elmeséltem nekik édesanyám kálváriáját – évekig, évtizedekig keresték, hogy mi a baja, végül kiderült, hogy hisztamin intolerancia: erre én jöttem rá, nem az orvosok.
Az, hogy évtizedekig min ment keresztül édesanyám – és a család – azt nem kívánom senkinek. Szóval: ez a cég remélem mielőbb hozza azt a kész terméket, amivel csak ránéz a gép a leletekre és megmondja, hogy milyen eséllyel mi a baja a betegnek. Dr. House csak a valóságban. Várom már, nagyon.
Remélem addig semmilyen rejtélyes betegség nem lesz a családunkban. Csak az orvosokra bízni magunkat – veszélyes: az orvosok nem profi döntéshozók, soha nem tanulták hogyan kell strukturáltan döntéseket hozni, túlterheltek és változó a figyelmük. Egy gép ezzel szemben a végletekig képzett döntéshozó – egy dologgal nem rendelkezik: az intuícióval: ezt tudja a jövőben az orvos mellé rakni, ez lesz az orvos szerepe. A rutin-elemzést meg elvégzi a gép.
A Szilícium Völgyben akkor mindenki tele van ötlettel?
Hát ennek az ellentétét is tapasztaltam: ha van egy ötleted, buzdítanak, hogy mondd el mindenkinek és ez általában működik is, de azért résen kell lenni - mert ott is van olyan, aki azért hív meg ebédelni, hogy olyat tudjon meg amihez már semmi köze. Ha izgalmas dolgokat mesél az ember - biztos lehet benne, hogy olyan is érdeklődni kezd, akinek éppen az elmúlt években nem volt annyi jó ötlete.
(Nevet)
Ez persze vádaskodás, paranoia - sokan azt fogják mondani: “csak képzelődsz”; de amikor a másik fél a megbeszéltek helyett a mérnök barátjával együtt jelenik meg a találkozón, aki részletekbe menően elkezdi kikérdezni tőlem – már tényleg kikérdezés jelleggel – a technológiánkat, az ötleteinket - akkor az ember gyanakodni kezd. A gyanú akkor válik teljessé amikor a találkozót követően eltűnik, nem jelentkezik többé a másik fél. De hát: ott is csak emberek vannak - nem lehet mindenkinek hetente új ötlete.
Volt pozitív tapasztalat is?
Persze. Sok. Több tíz emberrel találkozunk kinn, hetente. A legtöbbjük messzemenően jó szándékú. És rengeteg egyéb lehetőség merül fel: egy ismerős magyarországi bérgyártó cégnek hoztam pl. 3 új ügyfelet csak az elmúlt 2 hétben. Egy magyarországi feltörekvő csomagoló-ipari cég ügyfelünket kötöttem össze egy olyan hölggyel, aki feltalált egy új csomagoló-anyagot. Külön vicces a történetben, hogy a hölgy svájci doktorandusz csak éppen kinn járt. Rengeteg ember adott tanácsot, hogy mit csináljunk és mit ne csináljunk. És én is ugyanígy tettem.
Ez, hogy meghallgatjuk a másikat, tapasztalatainkból átadunk, a Szilícium Völgyben rendszeres, és alap. Kedvencem az a kockázati tőkés volt, aki egy kocsmában kb. 30 embernek osztotta az észt – 100%-ig pozitív értelemben. Felépített 6 céget, és 14 céget vezetett, 30 felettibe fektetett be. 4 évet dolgozott Steve Jobs-szal közvetlenül. Olyan volt, mint egy 10 danos karatemester egy filmben: ez a kb. 30 ember megrohanta az ötleteivel, kérdéseivel és vérprofin állta a sarat. Utána még másfél órát beszélgettünk – kiderült, hogy a felesége magyar: a Dohány utcában nőtt fel.
Amikor most legutóbb voltam kinn, vittem neki Budapestről csokit. Örült neki, nagyon. Ő a tipikus pozitív hős mintája. És ilyenből van sokkal több.
De akkor most a Szilícium Völgyben vannak ötletek vagy nincsenek?
A legtöbb mindenki tudja, hogy hol a helye és azt is tudja, hogy az ötlet 1% a megvalósítás 99%. Azaz hiába próbálja megtudni, hogy mi a titkunk, nem sokra fog vele menni.
A szoftverünkben pl. 1200 jelentős funkció van jelenleg, ez még önmagában nem titok: kinn van a weblapunkon. Bár már ez is extrém nehezen felépíthető, de a lényeg a „hogyan”-ban van: ez az 1200 funkció van úgy összerakva, hogy az eredmény más: másképpen, jobban, sokkal rugalmasabban működik.
De hogy mitől más, az nem két perc alatt másolható. Ez hosszú évek eredménye. Ahogy a Google algoritmusa is vélhetően elmesélhető 2 perc alatt, de hasonlót felépíteni mégsem sikerült senkinek. Ettől persze még nem mesélik el mindenkinek, hogyan működik. De ha megtennék, se biztos, hogy sokkal eredményesebb lenne bárki abban, hogy hogyan építsen egy második Google keresőt.
Vissza Magyarországra - a Szilícium Völgy messze van: mi az, amit a magyar cégek tehetnek, tegyenek?
Tanuljanak, hallgassanak, hagyjanak időt arra, hogy tudjanak innoválni.
Járjanak ki Londonba, az USA-ba, konferenciákra. Minél többre. Menjen a cégvezető is. Beszéljenek ott mindenkivel. Rengeteget tanulhatnak, motivációt szerezhetnek.
Szintén egy befektető szavait idézve: „Péter, tudom, hogy Ti, kelet-európaiak hogyan gondolkodtok: féltek, és nem hiszitek el, hogy lehettek nagyok. Át kell állítani ezt a gondolkodást. Mi láttuk, hogy aki idejön – megcsinálja.”
Ezen túl otthon is tehetne azért, hogy menjenek előre: hívjanak meg informatikai szállítókat, beszélgessenek velük. A mai üzleti környezetben őrültségnek tűnhet, de: cél nélkül. Aki innovatívnak tűnik, hívják meg. Többet is.
Ne csak akkor, ha valamit keresnek, vagy amikor ég a ház. Legyen ez rutin-feladat. Része annak, ahogyan a cég működik. És: ne csak az informatikus legyen az, aki új eszközöket, szoftvereket hoz a cégbe. Az ötleteknek mindenkitől, az üzleti oldalról és a cégvezetőtől is kell, hogy érkezzenek.
És: beszéljenek kis céggekel is – hiába a kutatás-fejlesztésre fordított több 10 milliárd dollár, merthogy a Microsoft, a Google és az Amazon is ilyen nagyságrendben költ K+F-re évente: az igazi innovatív megoldásokat a kis cégek hozták, hozzák.
Kinn is mindenki azt mondja, hogy a Facebook, a Microsoft az SAP és a többiek valódi, igazi versenytársa nem ezeken a cégeken belül fog megszületni. Egy új cég lesz az.
Ha már Magyarország: mi az, amit a magyar kormányzat tehet?
Tanulják meg az informatikát - rengeteg kormányzati projekt van és jelentős összegekben megy a költés informatikára, de a legtöbbször a szállítók diktálnak.
Vegyenek végre magyar innovatív cégektől is informatikát ne csak a nemzetközi multiktól. Ahogy a világ egyik legnagyobb informatikai cége
– az Oracle – úgy született, hogy a CIA volt az első vevőjük (Larry Ellison a cégalapító besétált hozzájuk, hogy nekik biztosan vannak adataik, itt az új technológia amit most találtunk ki – vegyetek belőle!), ideje lenne itthon is ilyeneket látni.
Vagy: a Microsoft most köt egy 10 milliárd dolláros szerződést az amerikai kormányzattal. A gond, hogy a magyarral is szeretne.
(Nevet)
Jó lenne, ha magyar cégekben is gondolkodna a kormány. És nem csak a kormányközeli, ismert szállítókban.
Elő kéne írni, hogy a kormányzati informatikai beszerzések több 10%-át magyar innovatív cégektől kéne beszerezni, előre felállított, transzparens pontozó rendszer alapján. Olyanoktól, akiktől még előtte nem szereztek be. Szívesség-kérések, viszonosság nélkül.
Ez lenne az igazi kockázati tőke program: nem csak próbálkozó startup-okba, akiket természetesen szintén nagyon szeretünk.
(Nevet)
Hanem termékkel rendelkező cégekbe is áramolhatna jelentősebb forrás.
Nem fél attól, hogy ez lesz, akiket sért a kormányzatban?
Hát - kissé szkeptikus vagyok e tekintetben. Jó lenne, ha valaki végre megsértődne ezen.
Viccelek.
A tavalyi cikk után beszélgettem egyet egy államtitkárral, aminek nagyon örültem, mert ő hívott meg a cikk hatására – aki aztán az első beszélgetést követően már nem volt annyira lelkes: bár ha emailt írok, válaszol.
Ami a pozitívum, hogy az elmúlt egy évben 3 olyan dolgot is láttam amit úgy tűnik közben megvalósított, amiről még együtt beszélgettünk. Ő biztosan úgy fog emlékezni – ezek az ő ötletei voltak. Én meg úgy, hogy az enyém.
(Nevet)
De ez nem számít, a lényeg, hogy megvalósultak.
Amúgy pedig: úgy gondolom, hogy folyamatosan elfoglaltak minden mással. Nehéz úgy kormányozni, hogy négy év áll mindenre rendelkezésre. Először ezt a gordiuszi csomót kéne átvágni.
Azaz a négyéves ciklusok helyett kellene egy többpárti, többcéges, a nagy multik és kis cégek részéről is egyaránt elfogadott, nem agyon-lobbizott, hanem normális szakmai alapokon összeállított nemzeti informatikai és innovációs stratégia. Valódi tartalommal, nem csak nagy szavakkal. Mint mondjuk Észtország esetén.
 Zárszóként: tavaly meg volt egy informatikai pályázat KKV-knak - mi azzal a helyzet most?
Ennek a pályázatnak az utolsó hetei futnak. Most már tényleg: eddig úgy volt, hogy hosszabbítják mindig, de most nem fogják.
2020 január 15-én tényleg vége. Ahhoz, hogy a pályázatot beadják – a következő két hétben dönteni kell.
Azok, akik élnek ezzel a pályázattal 5 -10 évre tudják modernizálni a cégüket. Kár lenne kihagyni.
Mi is ez a pályázat? 
A „GINOP 3.2.2 Vállalati komplex infokommunikációs és mobilfejlesztések, felhőalapú online üzleti szolgáltatások terjesztésének támogatása” 
Pályázat vállalkozásoknak, cégeknek:
– Szükséges: minimum 2 fő létszám és 1 lezárt üzleti év
– 40%, maximum 24 millió forint vissza nem térítendő EU-s támogatás
– 50%, maximum 37,5 millió forint 1%-os fix forint kamatozású hitel
Előnyök: A maximum 24 millió forintos támogatás
80%-ából Szoftver licence, előfizetés, bevezetés, tanácsadás,
20%-ából pedig hardware (számítógép, laptop, nyomtató, hálózati eszköz, stb.) szerezhető be.
10xONE pályázati link, ahol több is megtudható:  http://10xone.hu/palyazzon
És aki ennyi komoly téma után kicsit szórakozni szeretne?
Annak itt a Mikulás videónk:
https://business.facebook.com/10xONE/videos/2571996713036556/?business_id=234275936932047
                                        Ezt a cikket  nem az Index szerkesztősége készítette. Bővebben a PR cikkről, mint hirdetési formátumról
                    itt olvashat."
Hungary,2019-11-12,Index.hu,https://index.hu/techtud/2019/11/12/kamu_gazdag_siker_penz_csillogas_instagram_leleplezes/,"Az Instagram fukszos kamuvállalkozóit leplezik le, nem mind penthouse, ami fénylik","Sportkocsipark, Instagram-optimalizált penthouse, luxusjacht-fedélzeti életképek, magánrepülő: az Instán nincs hiány azokból a wannabe influenszerekből, akik vagyonuk képi jeleivel igyekeznek meggyőzni potenciális követőiket saját sikereikről és arról, hogy érdemes hozzájuk fordulni tanácsért. Az üzleti, networking és életmód-tanácsadó figurák között különösen sokan használják cégérként a hivalkodó fogyasztást. Szívesen nevezik magukat vállalkozónak, és mivel üzleti szegmensük a magamutogatásra épül, szeretnek többet mutatni a valós anyagi helyzetüknél.
Őket, az Instagramon luxuséletmódot prezentáló ál-újgazdagokat leplezi le stílszerűen egy Instagram-oldal. A @BallerBusters idén februárban indult, és azokra a kamugazdagokra utazik, akiket általában csak #FlexOffenders-nek neveznek. Olyanokra, mint az a 19 éves, dropshopping online kereskedelemben utazó fiú, aki azzal próbálta növelni a népszerűségét, hogy állítása szerint egy 8 millió dolláros villát vásárolt – mígnem a leleplező oldal annak rendje és módja szerint le nem leplezte, hogy csak egy AirBnB-ben fotózkodott. A @BallerBusters másokat hamis karórákkal és bérelt vitorlásokkal szembesít a valósággal.
Az oldal gazdái szerint a kamu vagyonnal hengerelni próbáló instás oldalak gazdái főleg fiatal bizniszguruk. Az avatárjuk gyakran vállalati előadáson vagy egy TedTalknak tűnő eseményen mutatja őket – kicsit annak az esztétikának az újrahangszerelése ez a virtuális kapitalizmusra, ami a fukszos maffiózókat, az őket utánzókat, vagy az anyagi sikert az isteni kiválasztás jelének beállító televangelista prédikátorokat is jellemzi.
Ezek az újgenerációs guruk főleg azokat a fiatalokat próbálják meg lehengerelni, akik maguk is szeretnének sikeres vállalkozók lenni, az iskolai tudásról viszont azt hiszik, hogy nem jó semmire. Egy magát sikeresnek mutató, náluk nem sokkal idősebb vállalkozónak azonban annyira hisznek, hogy több ezer dollárt is fizetnek nekik, hogy a mentoruk legyen.
A tanácsok, kurzusok, és a zárt online-körben megosztott „tapasztalatok” általában semmire nem jók, a @BallerBusters oldalának szerkesztői azt mondják, százával hallottak ilyen átverős történeteket. A New York Times róluk szóló cikke szerint az oldal célja, hogy minél több ilyen kamuvagyonnal parádézó álvállalkozót nevesítsenek, és ehhez állításuk szerint komoly oknyomozó munkát folytatnak. Lecsekkolják a bemutatott képek és az azokon látható vagyontárgyák valódiságát, ahogy az adott vállalkozó tényleges szolgáltatását és eddigi eredményeit is.
Az ellenőrzés hosszadalmas, az eredményét viszont könnyen fogyasztható Instagram Storiesban tálalják sok emojival, hogy az üzenet a vállalkozók tényleges célcsoportjánál is átmenjen. Az is cél, hogy ebből oktatási anyag legyen, amivel még idejében beolthatják a kamu sikerrel szemben a potenciális áldozatokat. Az oldal egyelőre arról nem beszél, hogy a valóban gazdag influenszerek mennyivel jobbak, vajon nekik tényleg van-e olyan tudásuk, amit másoknak is érdemes lenne követnie."
Hungary,2019-11-07,Index.hu,https://index.hu/kulfold/2019/11/07/airbnb_szabalyozas_lovoldozes/,Forródrótot vezetne be és szűrné a foglalásokat az Airbnb,"Betiltották a buliházakat, a jövőben pedig 24 órás forródrótot vezet be az Airbnb és felülvizsgálja a „magas kockázatú foglalásokat"", miután a múlt héten egy, a cégen keresztül kiadott, San Franciscóhoz közeli házban halloweeni bulit tartottak, ami közben lövöldözés történt. Az Airbnb társalapítója, Brian Chesky a szerdai Ther New York Times DealBook konferencián beszélt erről, megjegyezve, jelentős összegeket fordítanak az újításokra, amiket 2020-ban mindenképpen szeretnének bevezetni. 
Brian CheskyFotó: Mike Segar / Reuters
Az úgynevezett „magas kockázatú foglalásokat"" december 15-től nézik át, hogy kiszűrjék a gyanús eseteket, valamint szeretnének egy 0-24-ben elérhető forródrótot biztosítani az Airbnb-ingatlanok szomszédságában élők számára, hogy jelezhessenek, ha valami problémát észlelnek. A vendégeknek is kedveznének: ha az airbnbző elégedetlen lenne, akkor lehetőséget biztosítanának arra, hogy egy másik ingatlanba foglalhasson vagy visszatérítsék számára a kifizetett összeget, írja a New York Times.
Ebben a cikkben a téma érzékenysége miatt nem tartjuk etikusnak reklámok elhelyezését.
    Részletes tájékoztatást az Indamedia Csoport márkabiztonsági nyilatkozatában talál.
Indamedia Csoport"
Hungary,2019-11-03,Index.hu,https://index.hu/kulfold/2019/11/03/airbnb_lovoldozes_kalifornia_san_francisco/,"Az Airbnb betiltja a buliházakat, miután öten meghaltak egy halloweeni partin","Az Airbnb keményebben fog fellépni a buliházak ellen, miután egy, a cégen keresztül kiadott, San Franciscóhoz közeli házban halloweeni bulit tartottak, ami közben lövöldözés történt. Hárman még a házban, ketten pedig a kórházban haltak meg – írja a BBC.
Egy nő hivatalosan azért vette ki egy éjszakára a házat, hogy olyan rokonai szálljanak meg ott, akiknek menekülniük kellett a tűzvész elől. Később az Instagramon már partihelyszínként jelent meg, és több mint 100-an érkeztek a buliba. Az Airbnb szerint a ház tulajdonosa nem adott engedélyt, hogy bulit tartsanak.
Mind az öt áldozat 30 év alatti volt. Hiába találtak két lőfegyvert a helyszínen, a rendőrség még nem tartóztatott le senkit, és nincsenek gyanúsítottak.
Brian Chesky, az Airbnb vezérigazgatója Twitteren reagált a történtekre, és azt ígéri, hogy ezentúl határozottabban lépnek majd fel az buliházak ellen. Felállítanak egy különítményt, akik csak az ilyen eseteket kezelik, és komolyabban ügyelnek majd arra, hogy a felhasználók ne tudják kizsákmányolni egymást.
Starting today, we are banning »party houses« and we are redoubling our efforts to combat unauthorized parties and get rid of abusive host and guest conduct, including conduct that leads to the terrible events we saw in Orinda. Here is what we are doing:
                        — Brian Chesky (@bchesky) November 2, 2019
Kalifornia kormányzója, Gavin Newsom arra kérte a kongresszust, hogy szigorítsák a fegyvertartási szabályozást, hogy több ilyen eset ne fordulhasson elő.
Ez épp, hogy be fog kerülni a hírekbe, annyira hozzászoktunk az ilyen hírekhez
– mondta Newsom
Ebben a cikkben a téma érzékenysége miatt nem tartjuk etikusnak reklámok elhelyezését.
    Részletes tájékoztatást az Indamedia Csoport márkabiztonsági nyilatkozatában talál.
Indamedia Csoport"
Hungary,2019-10-31,Index.hu,https://index.hu/bcs/2019/10/31/steve_wozniak_novathon_cib_konferencia_mobil_bankolas_revolut_digitalizacio_fintech/,"Mi lenne, ha bezárnánk az összes bankfiókot?","Mit kap az utcáról beesett mezei rajongó, aki feltétlenül ki akarja használni a feltehetőleg soha vissza nem térő lehetőséget, hogy egyszer az életben élőben nézze és hallja Steve Wozniakot Budapesten, de előbb pár pénzügyi nagyágyú előadását is meg kell hallgatnia? Az biztos, hogy nem lett tisztább a kép azzal kapcsolatban, hogy a fintech cégek mennyire lesznek meghatározó szereplők Magyarországon, az se derült ki, hogy vajon el fognak-e tűnni hazánkból a kézzel fogható műanyag bankkártyák, de így is akadtak érdekességek, még egy bézik alatti szinten bankoló lakossági ügyfél számára is.
Szerda délután a CIB Bank Novathon nevű rendezvényének sztárfellépője az Apple társalapítója, Steve Wozniak volt. Egyértelműen ő volt az esemény húzóneve, aki miatt annyi érdeklődő regisztrált a programra, hogy nagyobb helyszínt kellett keresni. Az ő 45 perces előadásán abszolút telt ház volt. Sztorizgatott kicsit a múltról, mesélt Steve Jobsról, az Apple első számítógépéről, majd a mesterséges intelligenciákra is kitért, hogy kell-e tőlük tartani (spoiler: nem, nem kell, nem mostanában fog öntudatra ébredni a Skynet), és persze a bankolás jövőjét illetően is volt pár gondolata. Míg ő függetlenül alkotott véleményt erről a piacról, addig a többi felszólaló kicsit haza beszélt.
Rögtön a legelején Massimo Tessitore - az Intesa Sanpaolo egyik üzleti vezetője - kijelentette, hogy az ő applikációjuk a legjobb. De még a Revolutnál is jobbak. A prezentációt elnézve az jött le, hogy a kettő nagyjából ugyanazt tudja, a CIB anyavállalatának appja kicsit összetettebb, plusz más színeket használ, de konkrét tesztelés nélkül így nem lehet igazságot tenni. Még szerencse, hogy jött az N26-tól is valaki, Andrea Isola, aki a cégét a Spotify, a Netflix és az Airbnb mellé sorolta, mint a négy vállalat, ami teljesen megváltoztatta a tradícionálisan működő piacukat. Szerinte ez a legjobb mobilbankolási termék. Európai cégként már jelen vannak az USA-ban, ami nagy szó, de mivel Magyarországon nincsenek, ezért ez számunkra kevésbé lényeges kijelentés. Az már fontosabb, és ezzel az összes előadó egyet is értett, hogy
a mobilbankolás lesz az egyedüli bankolás a közeljövőben.
Andrea Isola a Novathon konferencián.Fotó: Béres Ádám
Pietro Scarpino az NTT Data-tól érkezett és arról beszélt, hogy ugyan lehet, hogy a birtokunkban van minden eszköz amitől szuper okos társadalom vagyunk, de már most nem elegendő a jól megszokott képernyővel és egyszerű appokkal való kapcsolatunk, nem ezek fogják kitenni az elsődleges felhasználói felületet. Elég csak a hang- és gesztusvezérelt okoseszközökre gondolni. Ez a fajta interakció még nagyobb szerepet fog kapni a jövőben. Arra azért ő is kitért, hogy mindent lehet itt digitalizálni, de első sorban az emberi tényező számít, a felhasználói élmény, amit nem lehet robotokkal, mesterséges intelligenciákkal kiváltani. Erre a következő példát hozta.
Rendelt már valaki hajnali 6-kor presszókávét egy New York-i Starbucksban? Bemész, megkérdezik, hogy mit kérsz, elmondod, hogy egy presszót, majd megkérdezik a neved, mire megmondod, pedig nincs rajtad kívül senki hajnali 6-kor az üzletben, végül pedig felteszik a kérdést, hogy elvitelre kéred-e vagy helyben fogyasztod. Az Isten szerelmére egy presszó kávéról van szó, mégis hova cipeljem? Ezzel szemben Nápolyban úgy néz ki, ha hajnali 6-kor kávét akarsz venni, hogy bemész az üzletbe és már ott is van a kávéd, mert mégis mi mást akarnál venni korán reggel?
A konferencia legszórakoztatóbb része az volt, amikor a magyarországi bankok vezetői a Magyar Nemzeti Bank alelnökével kiegészítve egy kerekasztal-beszélgetés során csaptak össze. A hagyományos piaci szereplőknek most kell elkezdeniük a fintech cégekkel is foglalkozni. Pár éve még ellenségként tekintettek a Revolutra vagy az N26-hoz hasonló cégekre, ma már baráti, békés egymás mellett élés, sőt együttműködés van. De azt mindenki látja, hogy a bankolás digitalizálására át kell állni, mert
olcsóbb
és kényelmesebb.
A Magyar Nemzeti Banktól Nagy Márton kicsit kekeckedve azt mondta, hogy akinek van Revolutja a teremben, az nézze meg, hogy a környéken kinek van még, és csekkolja a színpadon lévők neveit. De az igazi drop the mic pillanat az volt, amikor előállt az ötlettel, hogy
""Zárjuk be az összes bankfiókot, és adjunk minden ügyfélnek egy mobilt, majd tanítsuk meg a mobilbankolásra.""
Ez persze nem annyira tetszett a többieknek. Wolf László az OTP-től konkrétan kijelentette, hogy az ő több száz bankfiókjuk köszöni szépen jól megvan, szeretnek oda járni az emberek, és ők tudják is, hogy mit akarnak az ügyfeleik, és ez így is fog maradni, mert a digitalizáció nem egyenlő a fiókok ledózerolásával. Simák Pál, a CIB Bank vezérigazgatója hozzátette, hogy nagyon sokféle ügyfelük van, más-más igényekkel, és az ügyfelek igényei határozzák meg, hogy néz ki a bankolás jövője.
Fotó: Béres Ádám
Mindezek után jött Steve Wozniak, akivel az Index interjút is készített, amit itt lehet elolvasni. Beszélt a mesterséges intelligenciáról, hogy szerinte teljesen félre van értve az egész. Itt nem arról van szó, hogy a kompjúter túlnő az emberen. A kettő teljesen más kategória. A mesterséges intelligencia nem más, mint a számítógépek magasabb szintre emelése. Ugyanez a helyzet a klasszikus bankokkal és a fintech cégekkel. Könnyebb appon elintézni bármit, mint bemenni az ügyfélszolgálatra. De nem elég az, hogy netre költözik az adott bank, mert az app, a termék csak egy dolog, ami viszont sokkal fontosabb, az a termék mögötti support, amit az emberek biztosítanak.
Minderre jött még az, hogy szerinte a bankok jelenlegi helyzete elég jól rímel a 2007-es időkre. Akkor jelent meg az iPhone. Annak idején még a Nokia és a Blackberry is teljesen jól megvolt. Még a következő évben is, aztán borult minden. Ugyanez van per pillanat a bankpiacon.
Most, a változások korában kell jó oldalt választani.
BRAND & CONTENT 
A cikket a Brand & Content készítette a CIB Bank megbízásából, nem az Index szerkesztősége. Arról, hogy mi is az a támogatói tartalom, itt olvashat részletesebben."
Hungary,2019-10-28,Index.hu,https://index.hu/gazdasag/2019/10/28/nem_tudjak_megallitani_az_airbnb-t_budapesten/,Nem tudják megállítani az Airbnb-t Budapesten,"Tovább tudta növelni a már eleve magas piaci részesedését az Airbnb Budapesten, az elmúlt évek belvárosi kerületekre vonatkozó szabályozó rendeletei sem tudták egyelőre visszaszorítani terjeszkedését a fővárosban, írja az MTI.
Tavaly a budapesti Airbnb szállásokon eltöltött vendégéjszakák száma meghaladta az 1,8 milliót, 25 százalékkal volt több, mint egy évvel korábban - közölte a Colliers International tanácsadó társaság az MTI-vel hétfőn. Az Airbnb piaci részesedése az eltöltött vendégéjszakák alapján 2018 végére elérte a 20 százalékot, a fővárosi foglalható egységek száma pedig 10 százalékkal bővült egy év alatt.
A Colliers International és a Hotelschool The Hague friss, Budapestre vonatkozó elemzése szerint tavaly 2017-hez hasonlóan az V., VI., VII. kerületben volt a budapesti foglalások 69 százaléka.
A szállástípusok közül 2018-ban is a teljes lakás volt a legkeresettebb a vendégek körében, a foglalások 50 százaléka ilyen típusú szálláshelyen történt.
A budapesti Airbnb piacot inkább a professzionális bérbeadók mozgatják, ugyanis a bérbeadók 61 százaléka egynél több lakást adott bérbe, ami meghaladja a legtöbb európai nagyvárosban kialakult 40-50 százalékos átlagot."
Hungary,2019-10-22,Index.hu,https://index.hu/kultur/2019/10/22/bulinegyed_niedermuller_peter_soproni_tamas/,"A bulinegyed új polgármesterei azt ígérik, minden sokkal jobb lesz","Budapest túlnyomó részét átvette az ellenzék az őszi önkormányzati választások után, köztük Erzsébetvárost és Terézvárost is, ahol évek óta gondot okoz az úgynevezett bulinegyed helyzete. Az Andrássy út – Károly körút – Rákóczi út –Erzsébet körút határolta terület évek óta a hozzánk érkező bulituristák központja, aminek köszönhetően Belső-Erzsébetváros (és kisebb részben Belső-Terézváros) lakói menekülnek a környékről. A romkocsmák helyét átvették az itatók, a Gozsdu udvarban havonta történnek erőszakos visszaélések vagy faji diszkrimináció az ottani biztonsági szolgálatnak köszönhetően, a környéket ellepték a (kamudrogot áruló) dílerek, az Airbnb miatt kihalnak a lakóközösségek, éjszaka a bulizók miatt képtelenség aludni, a környéket néha emberi ürülék és szemét borítja, miközben a hatóság azokat bünteti, akik próbálják felhívni a figyelmet az áldatlan állapotokra. A VII. kerület előző, kormánypárti vezetése idején az Élhető Erzsébetváros Egyesület kezdeményezésére népszavazással próbálták eldönteni, mi legyen a környék sorsa, azonban nem voksoltak elegen ahhoz, hogy a végeredmény érvényes legyen.
Az önkormányzati választások után a környék új vezetést kapott, hiszen a momentumos Soproni Tamás Terézváros, a DK-s Niedermüller Péter Erzsébetváros polgármestere lett, és mindkét politikus programjában kiemelten szerepelt a bulinegyed mint megoldandó probléma. A két polgármestert emailben kerestük külön-külön kérdéseinkkel, a válaszaikat pedig tematikusan egybeszerkesztettük. Az éjszakai polgármester kijelölésétől a kötelező éjféli záróra elrendeléséig és az új sétálóutcákig minden olyan felvetésre rákérdeztünk, ami az elmúlt években előkerült a bulinegyed életével kapcsolatban.
Niedermüller Péter 2018-as DK eredményváró eseményénFotó: Nagy Szabolcs
 Legyen-e éjszakai alpolgármester, aki egyeztet a   szórakozóhelyek és a lakók között? 
Niedermüller Péter: Európában nagyon sok nagyvárosban létezik különböző formákban az éjszakai (al)polgármester tisztsége. Az ezzel kapcsolatos tapasztalatok nagyon pozitívak. Ugyanakkor azt gondolom, hogy ezt az egész problémát nem kerületi, hanem fővárosi szinten kell kezelni. Lehet ugyan minden belvárosi kerületben éjszakai (al)polgármester, de nem hiszem, hogy ez megoldja a problémákat. Sokkal inkább a kulturális turizmus új, a főváros egészére érvényes koncepciójára lenne szükség.
Soproni Tamás: A két kerület történelme is közös, és a megoldások terén is rengeteget spórolhatnánk (pl. a bürokrácia csökkentésével), ha együtt gondolkodnánk. A Király utca közepén nincs drótkerítés, és a VII. kerületben bulizó turisták sokszor Terézvárosba jönnek aludni. A takarítás, a rendfenntartás, a bulinegyed-probléma más aspektusai, de akár a parkolás is olyan területek, ahol költséghatékonyabbak lehetnénk, így ezekben a témákban mindenképpen aktívan fogom kezdeményezni Niedermüller Péterrel (és a két testülettel), hogy keressünk minél több együttműködési lehetőséget.
Az éjszakai polgármester alapvetően egy mediátor, aki a lakók, a turisták és a vállalkozók között közvetít, így logikusabb, ha egy személy tölti be ezt a funkciót az érintett környéken, és nem kerületenként választunk külön-külön valakit erre a feladatra. Nagyon fontos ugyanakkor, hogy olyan személyt jelöljünk ki, akiben mindkét oldal bízik.
 Legyen-e kötelező éjféli záróra?
NP: Belső-Erzsébetvárosban a lakók részéről megalapozott, érthető és méltányolható igény van a vendéglátóipari egységek nyitvatartásának korlátozására. Én elfogadom az éjféli zárórát azzal, hogy egyidejűleg ki kell alakítani a lakókkal és a civil szervezetekkel közösen egy kritériumrendszert, amelynek betartása esetén lehet felmentést kérni az éjféli záróra alól. Nem lehet általánosságban elítélni, büntetni a vendéglátóhelyeket, mivel nagy különbségek vannak közöttük. Én következetesen ezt az álláspontot képviseltem a kampányban, a programomban, és ezt képviselem most is. A parlamenti határozatok átírására pedig az önkormányzatnak nincs joga [a társasházi törvény módosítása 2011-ben eltörölte a lakóközösségek korábbi vétójogát, ami a vendéglátóhelyek nyitására vonatkozott – a szerk].
Az éjféli zárás reális, elfogadható alternatíva, de nem lehet egyoldalúan, tiltásokkal bevezetni. Mint minden más esetben, itt is közös és okos megoldásokra, kompromisszumokra van szükség. Az itt lakókat nem a kiszűrődő zene, hanem az állandó durva zaj zavarja. Azt gondolom, hogy a vendéglátóhelyeknek gondoskodniuk kell arról, hogy a dohányosoknak belül, a vendéglátóipari egység területén legyen kialakítva dohányzásra alkalmas terület, és a vendégek ne az utcán dohányozzanak.
ST: Terézvárosban jelenleg is egy jól működő rendszer van életben e tekintetben, így változtatást nem tervezek.
Tájékoztató feliratok az erzsébetvárosi bulinegyedben található vendéglátóhelyek éjfél és reggel 6 óra közötti nyitvatartásáról szóló helyi népszavazás napján a VII. kerületi Dohány utcában 2018. február 18-án.Fotó: Szigetváry Zsolt / MTI
 Mit szólnak ahhoz, hogy túl sok a kocsma a bulinegyedben?
NP: Maguk a vendéglátósok is azt mondják, hogy túl sok vendéglátóhely van a kerületben, ennyit nem bír el Belső-Erzsébetváros. Nagy különbségek vannak a vendéglátás színvonalában is. Ezért a vendéglátóhelyek, a civilek és az itt lakók képviselőivel közösen gondosan meg fogjuk vizsgálni, mely vendéglátóhelyek azok, amelyek működését korlátozni fogjuk, vagy akár betiltjuk. Azok a vendéglátóhelyek, amelyek nem képesek vagy nem hajlandók alapvető szabályok betartására a tisztasággal, a zajjal, a renddel stb. kapcsolatban, azoknak a működését valóban korlátozni fogjuk.
 Ki lehet-e szorítani a leghangosabb bulituristákat, a kocsmatúrák és a legénybúcsúk résztvevőit?
NP: Szankcionálni ezt nem tudjuk, nem lehet. De mindent el fogok követni, hogy korlátozzuk, szabályozzuk ezeket a kocsmatúrákat. E tekintetben felvesszük a kapcsolatot azoknak az országoknak a nagykövetségeivel, utazási irodáival is, amelyek különösen érintettek a kocsmatúrákban, hiszen nekik sem érdekük, hogy a „kocsmaturisták” rombolják országuk hírnevét.
ST: Az éjszakai polgármester önmagában nem oldja meg a bulinegyed problémáit, hiszen a kedélyek csak akkor lesznek csillapíthatók, ha valódi változásokat észlelnek a felek: segíthet például 
a forgalom csökkentése a területen,
a közbiztonság megerősítése (kapualjak kivilágítása, közösségi rendészet, egyfajta negyedőrség létrehozása a kocsmák, szórakozóhelyek biztonsági őreiből),
a felügyeleti díjat fizetők körének bővítése (például dohányboltokra, éjjel-nappali üzletekre), és az ebből származó bevételek visszaforgatása, 
a közterek gyakoribb és rendszeres tisztítása, 
a nagyobb Airbnb-lakások korlátozása és általánosságban az Airbnb-tulajdonosokra előírt szigorúbb szabályok (például a szállodai recepcióhoz hasonlóan 24 órás rendelkezésre állás biztosítása).
A Fogasház romkocsma az Akácfa utcábanFotó: Balogh Zoltán / MTI
 A környéken dolgozó biztonsági szolgálatok körül is rendszeresek a balhék, mit tudnak tenni az önkormányzatok? 
NP: A Valtonnal kötött szerződést meg fogjuk vizsgálni, és ha szükséges lépni fogunk. Alapvető feladatomnak tartom, hogy Belső-Erzsébetvárosban megszigorítsuk a rendet és a biztonságot. Nincs az a benyomásom, hogy a Valton ezt a feladatot megbízhatóan ellátná. Számos olyan eset történt az elmúlt időszakban, aminek a nyomán az önkormányzatnak határozott lépéseket kell tennie az itt élők, a vendégek biztonsága érdekében. És senkinek ne legyen kétsége, meg fogjuk tenni a szükséges lépéseket.
Zéró toleranciát hirdettem a garázdasággal, a kábítószer-kereskedelemmel, a prostitúcióval szemben, és ezt a zéró toleranciát minden eszközzel érvényesíteni is fogjuk. A Gozsdu Staff ügyét külön ki fogjuk vizsgálni, s a vizsgálat eredményét nyilvánosságra fogjuk hozni. Azokat a vendéglátóhelyeket pedig, ahol a biztonsági szolgálat hibájából verekedések, botrányok robbannak ki, súlyos büntetéssel fogjuk sújtani, sőt, ismétlődés esetén be fogjuk ezeket zárni.
ST: Az utóbbi években csökkent az itt lakók biztonságérzete, de nem kizárólag a bulinegyed környékén, hanem a turisták által kevésbé frekventált Szondi utca vagy Podmaniczky utca környékén is. A turistaövezettel kapcsolatban arra szeretnénk ösztönözni a helyi rendőrkapitányságot, hogy a horvát tengerpart mintájára együttműködési szerződés keretében „importáljanak” angol anyanyelvű rendőröket, akiknek nemcsak nyelvi nehézségeik nem lesznek a többnyire az Egyesült Királyságból érkező problémás bulituristákkal, hanem pusztán megjelenésükkel meg is előzhetik a problémák egy részét. Ezenfelül szeretnénk bevonni a szórakozóhelyeket is a probléma megoldásába, és arra ösztönözni őket, hogy a saját portájuk előtt biztonságot tartsanak – akár csak azzal, hogy a biztonsági szolgálatok folyamatos kapcsolatban vannak a járőrökkel.
Karácsony Gergely (balra) és Soproni Tamás VI. kerületi ellenzéki polgármesterjelölt sajtótájékoztatót tart az Oktogonnál 2019. szeptember 3-ánFotó: Szigetváry Zsolt / MTI
Mit terveznek tenni a Nagykörút érintett szakaszának lepusztult állapotával?  
ST: A fővárosi közgyűlésben azon leszek, hogy végre vegyük elő a fiókból a sok éve porosodó körúti portálprogramot, és különböző negatív vagy pozitív ösztönzőkkel tegyük kulturáltabbá a körutat. A körút üzletei haldokolnak, helyükön pedig többnyire – sokszor igénytelen – kocsmák nyílnak. A környék vonzerejét csökkenti persze az is, hogy autópályaként funkcionál a körút, de a csiricsáré portálok sem növelik a presztízsét. Ezt azonban nem egyedül, a VI. kerületből lehet megoldani.
 Tervezik-e az átmenő forgalom kiszorítását, új sétálóutcák létrehozását?
NP: Az átmenő forgalmat Belső-Erzsébetvárosban erőteljesen korlátozni kell, de ezt megint nem lehet csupán a kerületre korlátozni. Az egész Belvárosnak új közlekedési koncepcióra van szüksége, sokkal kevesebb autóra, sokkal több gyalogos felületre, bicikliutakra és jobb tömegközlekedésre.
ST: A programomon átível a zöld gondolat: a súlyosan egészségkárosító légszennyezettség ellen nemcsak fákkal, zöld homlokzatokkal és más innovatív zöld elemekkel, hanem a forgalom csökkentésével is harcolni fogunk. Ez jelenti többek között emelt szintű zebrák kialakítását a lakóövezetekben (Külső-Terézvárosban is), illetve a forgalom elöli teljes vagy részleges elzárást. Erre az egyik javaslatom mindenképpen a Király utca Nagymező utca és Deák Ferenc tér közé eső szakasza, amely kapcsán egyeztetni fogunk a fővárossal és a VII. kerülettel is.
Biztonsági őrök a Szimpla kert romkocsma előtt a budapesti Kazinczy utcábanFotó: Magócsi Márton / MTI
(Borítókép: Dohányzó fiatal egy budapesti szórakozóhelyen / MTI / Marjai János)"
Hungary,2019-10-20,Index.hu,https://index.hu/kultur/eletmod/2019/10/20/taranto_puglia_olaszorszag_utazas_varos_kornyezetszennyezes_acelgyar_turizmus/,Ez nem a képeslapok Olaszországa,"Ilva is a killer
hirdeti a közlekedési táblára ragasztott matrica a Piazza Fontanán, az óváros peremén. Átnézve a házak teteje fölött, az öböl túloldalán ott füstölög a magas kémény, bár az acélművet tavaly november óta már nem Ilvának hívják, miután megvette és átkeresztelte az indiai-francia ArcelorMittal acélipari óriáscég. Ettől még a kémény füstöl, és a Taranto fölött évtizedek óta lebegő kérdés sem lett kevésbé érvényes:
mi legyen ezzel a várossal?
A Jón-tenger partján fekvő Taranto Dél-Olaszország harmadik legnagyobb városa, de a külföldiek szinte egyáltalán nem ismerik. Ez nem a tömegturizmustól szenvedő Olaszország, nem Velence vagy Firenze, ahol már minden második lakás Airbnb, és ahol a lakosokat a turisták kiszorítják a saját városukból. Még csak nem is olyan, mint a régiós székhely, az örök vetélytárs Bari, ami az elmúlt évtizedben a fapadosoknak köszönhetően rákerült az utazók térképére, és azoknak, akik emlékeznek rá, hogy nézett ki régebben, már-már zavarba ejtően elegáns lett.
Nem, Tarantóban a turista még ritka vendég, feltűnő látvány az utcán, bár a kalandvágyóbbak már szállingóznak. Európa annyira telített, és annyian keresik az új élményeket, hogy kevesen már az egészen lehetetlen helyekre is elvetődnek - például ide, ahova hagyományosan nem szokás jönni, mert ugyan ki töltené a nyaralását egy - a sztereotípia szerint - lepukkant iparvárosban. A valóság ennél bonyolultabb, Taranto nem Kazincbarcika - de kétségtelenül nagyságrendekkel több problémával küzd, mint az átlagos európai városok. Viszont sok tekintetben érdekesebb is, és ha az ember valami kevésbé kommersz helyen akarja tölteni a szabadságát, akkor egyáltalán nem rossz választás.
Megközelíteni nem nehéz: régóta van olcsó, közvetlen járat Budapestről Bariba, ahonnan óránként járnak a gyorsvonatok, és másfél óra alatt meg is teszik az utat, keresztben átszelve Pugliát, a csizma sarkát. Ha az ember elindul otthonról reggel, kora délután már a Piazza Fontanán sörözhet azon töprengve, hogy mi a fenét keres itt. A Piazza Fontana egy régi szökőkútról kapta a nevét, aminek megmaradt töredékeit 1992-ben rozsdamentes acél elemekkel egészítették ki. A kifolyóból éppen csak csordogál a víz, a medencében némi szemét úszkál.
A sör a billegő műanyagasztalon természetesen Raffo, Taranto saját söre - már Bariban sem isszák, Taranto vonzáskörzete pontosan meghatározható abból, hol tartanak a kocsmákban Raffót -, és ez a könnyű, vizes lager sok tekintetben elég jó szimbóluma a városnak. A márka 2008-ban teljesen megújult, új címkét kapott, amelyen Taranto szimbóluma, a delfinháton lovagló, meztelen mitológiai ifjú, Tarasz látható, a címke színei a város színei (kék-vörös), és olvasható rajta az önmeghatározás: ""La birra dei due mari"", vagyis a két tenger söre.
A Raffo a város söre, de már évtizedek óta Rómában gyártjákFotó: Zsuppán András / Index
Taranto ugyanis a két tenger városa,
és a Piazza Fontana pont a két tenger találkozásánál található: az egyik a Mar Grande, vagyis a Jón-tenger sekély kiöblösödése, a másik a Mar Piccolo nevű még sekélyebb beltenger, amely a nagy tengerrel egy természetes és egy mesterséges csatornán keresztül érintkezik. A város a két víz közötti földnyelven épült fel, adottságai ideális kikötőhellyé tették - mintha a természet is arra szánta volna, hogy a mediterrán világ egyik nagy centruma legyen, bár ezt az ígéretet a történelemnek csak részben - vagy inkább nem - sikerült beváltania.
Szóval a Raffón minden jelkép rajta van, ami alkalmas a tarantói szív megdobogtatására, csak éppen a termékhez nincs túl sok köze manapság a városnak. A recept állítólag nagyjából még az eredeti, amit 1919-ben az alapító Vitantonio Raffo kitalált, de a család 1961-ben eladta a gyárat a római Peroninak. Aztán egy racionalizálás során 1987-ben a cég áthelyezte a gyártást a római központi üzembe, megszűnt pár ezer munkahely, a tarantói sörgyárnak ma már nyoma sincs. A becsülettel megünnepelt idei 100. évforduló ellenére a Raffo tarantóisága erősen kérdéses.
Persze a Raffo ezzel együtt szerethetőbb szimbólum az acélműnél, ami viszont a viharok és botrányok ellenére még működik. Az ArcelorMittal Italia (ex-Ilva) távolról is lenyűgöző látvány. Ilyen méretű, működő nehézipari üzemekhez Európában már nem vagyunk hozzászokva a posztindusztriális korszakban, a tarantói gyár azonban még mindig a város gazdaságának alapja, a kontinens legnagyobb egy telephelyen működő acélgyári egysége, hogy pontosak legyünk. És bár az Ilva egy gyilkos - az üzem azért vált hírhedté, mert évtizedeken keresztül mérgezte dioxinnal a tarantóikat, körülbelül 3000 ember halálát okozva a gyár melletti két nagy lakótelepen -, élni továbbra sem lehet nélküle. Az üzem a csúcsévben, 1980-ban 22 ezer munkást foglalkoztatott, ma már ""csak"" 10 700-an dolgoznak benne, de így is a legnagyobb privát munkaadó. Az elavult technológiájú és a dioxinbotrány kirobbanása miatt 2015-ben átmenetileg állami kezelésbe vett gyárat az ArcelorMittal egy nagy leépítéssel próbálta egyenesbe hozni, és a munkások negyedét az elmúlt évben elküldték.
Az Ilva (ma már ArcelorMittal) által üzemeltetett acélmű 2017-ben. Ez Európa legnagyobb működő acélgyára, ahol az üzem fénykorában 22 ezer ember dolgozott - de a fénykor már véget ért.Fotó: Ivan Romano / Getty Images Hungary
Ez volt az ára a csőd elkerülésének, és azt mindenki tudta, hogy acélgyár összeomlásába beleremegne az egész olasz gazdaság, Taranto pedig évtizedekre padlóra kerülne, ahogy az például Ózddal történt a rendszerváltás után. Az új tulajdonosok még a ""szennyező fizet"" uniós alapelve alól is átmeneti mentességet kaptak egy kormánydöntéssel, ami azért elég nagy vitákat váltott ki - de a gyárat az olasz állam mindenáron életben akarja tartani. Cserébe az ArcelorMittal hosszú távú befektetést, kiszámítható jövőt és technológiai fejlesztéseket ígért, sőt a legnagyobb vállalását már teljesítette is: a szálló por ellen felhúzott két gigászi, hangárra emlékeztető védőtetőt. Ezzel együtt a jövő elég bizonytalan, és Tarantónak nagyon kellene egy B terv.
A sziget
Sokak reménye szerint ennek kulcsa az óváros, a Borgo Antico, de a Piazza Fontanán szétnézve azonnal látszik, hogy az ötlet ugyan nem rossz, de a megvalósítás előtt tornyosul néhány akadály.
Olyan elképesztő, reménytelen, infernális állapotú olasz óváros ugyanis, mint a tarantói, nem nagyon van még egy.
Itt nem egy kis málló vakolatra, ütött-kopott házakra kell gondolni, hanem olyan állapotokra, amik városok esetében inkább csak háború vagy természeti katasztrófa esetén szoktak előállni.
A Borgo Antico ódon és gyönyörű, mint az olasz óvárosok általában. Van itt minden: reneszánsz erőd, barokk paloták, egy San Cataldónak szentelt kora középkori székesegyház, hypogeumok (vagyis ősrégi földalatti helyiségek), festői sikátorok, halpiac és színes csónakokkal teli kikötő. A két tenger közötti keskeny földnyelven 2700 éve áll város: akkor telepedtek itt meg a görögök, létrehozva a világ egyetlen spártai gyarmatát, ami az ókorban - egészen a brutális római hódításig - a Földközi-tenger mellékének egyik nagyhatalma és kulturális központja volt. A görög Tarasz gazdagságáról a dór templom két oszlopa mellett csak a régészeti múzeum nemzetközi rangú, gazdag gyűjteménye tanúskodik, a Borgo Antico mai képét inkább a későbbi korok határozták meg: Bizánc és a középkor, a reneszánsz, a barokk és a 19. század egymás után felépítette a maga templomait, palotáit és házait a földnyelven. A Borgo Antico mindig szűk volt és túlzsúfolt, de nem volt mindig szegény: négy negyede (görög eredetű helyi szóval pittaggi) közül a két magasabb fekvésűt az arisztokrácia és a gazdag kereskedők, a Mar Piccolóra néző két alsót a szegény halászok és a mesteremberek lakták. A sok sikátor labirintusában csak három szűk utca futott át a keresztben az alsó- és a felsőváros között, ezeket egykor éjszakára a jobbmódúak biztonsága érdekében fakapukkal zárták le (erre utal a posteria, vagyis kapusutca elnevezés).
A San Cataldo-székesegyház az óváros közepén; a barokk homlokzat mögött egy 11. századi bizánci bazilika rejtőzik. A régi városrész teli van páratlan értékekkel.
Ebből is látszik, hogy a közbiztonsági bajoknak megvan a hagyománya, és ezt a tradíciót az óváros maradék lakosságának egy része ápolja is - estefelé a Borgo Anticónak vannak részei,
ahol nem olyan jó érzés sétálni.
Annak, hogy Taranto a középkorban nem lett Velencéhez vagy Genovához hasonló kereskedő-városállam, a Nápolyi Királyság az oka, ami általában is elég sikeresen fojtotta el a városai a fejlődését. Taranto évszázadokra beszorult az egykori görög akropolisz területére, amit egy csatorna kiásásával félszigetből szigetté tettek, és amikor az olasz egység 1861-ben végre megvalósult, még mindig csak 17 ezer lakosa volt (a görög város a fénykorában 2-300 ezres lehetett). A modern Taranto történetét így két nagy modernizációs periódus határozta meg. Az első 1883-tól a második világháborúig tartott, és a Regia Marina (a Királyi Haditengerészet) bázisának idetelepítése adta meg hozzá a kezdő lökést. A ma is létező Arsenale (a három olasz haditengerészeti bázis közül az egyik) rengeteg embernek adott munkát, és jelentősen hozzájárult ahhoz, hogy Taranto végre nagyvárossá nőtt, és az ősi szigettel szembeni földnyelven létrejött a Borgo Umbertino stukkódíszes bérházakkal, korzóval, parkkal, középületekkel, mozikkal, gimnáziumokkal, tengerparti sétánnyal. Az elegáns sétálóutca ma is az Arsenale főkapujára vezet rá, és régebben a villamos - ma a fővonali busz - is az Arsenale és a vasútállomás között közlekedett.
Ennek a korszaknak a leglátványosabb emléke az ókori görög matematikusról elnevezett Palazzo Archita nevű monstrum az újváros parkosított főterén. Az új Olasz Királyság minden nagyobb városban felhúzott ehhez hasonló túlméretezett, a nemzeti nagyságot hirdető középületeket. A tarantói annyira nagy volt a városnak, hogy egy időben hat intézmény működött benne, köztük két középiskola. A teljesen leromlott palotát a gimnázium 2013-ban hagyta el, azóta felújítani próbálják, de nem egészen világos, hogy milyen célra - és persze azt is túlzott merészség lenne megjósolni, hogy mikorra készülhet el.
A Palazzo Archita az Újvárosban: a nemzeti dicsőség és a nagyzás korszakának tarantói jelképe, amit nem igazán tudnak hasznosítani.
Ugyancsak ebben az időben született meg (bár a jelenlegi vasszerkezet csak 1958-ból való) Taranto jelképe, a kiszélesített hajózócsatorna fölött átívelő Ponte Girevole híd, amely szétnyitható, hogy a hadihajók be tudjanak jutni a Mar Piccolo kikötőjébe. A turisták imádnák a látványt, de hiába várják a pillanatot, mert a Ponte Girevolét már csak nagyon ritkán nyitják szét - a 21. században a haditengerészet már nem a beltengert veszi igénybe kikötésre. A régi molóknál csak egy nagy hadihajó horgonyoz, a Vittorio Veneto helikopterhordozó, a flotta egykori büszkesége és zászlóshajója, amit 2006-ban leszereltek. A Vittorio Venetót szánták az első olasz múzeumhajónak, de aztán kiderült, hogy teli van azbeszttel, a projekt megfeneklett, és most szeptember 12-én a védelmi minisztérium bejelentette, hogy a hajót eladták egy török cégnek, amely vállalta a biztonságos szétbontását. Igazi tarantói történet,
senki nem mondhatná, hogy ez a város jól sáfárkodik az értékeivel.
A 20. századi modernizáció második - az előzőnél jóval ellentmondásosabb - sikerkorszaka 1960-ban kezdődött, amikor a genovai Italsider, az Ilva elődje eldöntötte, hogy Tarantóban építi fel az új gyáregységét. Bármilyen furcsa is elképzelni, a 60-as évek előtt Taranto nem volt iparváros - kikötőváros volt, aminek szép fekvését, festői környezetét nagyra tartották. Az Italsider 1965-re felépült hatalmas gyára ezt végérvényesen megváltoztatta. Az acélmű annak idején az elmaradott Dél fejlődésének szimbóluma volt, és kétségtelen, hogy a város növekedésének - a vele összekapcsolódó cementgyárral és az olajfinomítóval együtt - újabb nagy lendületet adott.
Azért vagyok itt, hogy ünnepélyesen átadjam a termelésnek ezt a nagy ipari üzemet. És ebből az alkalomból szeretném biztosítani a Dél olasz népét, hogy az állam hatékonyan és komolyan tudomásul vette a déli realitásokat, és dolgozik a megváltoztatásukon
- mondta az 1965. április 10-i megnyitó ünnepségen a köztársaság elnöke, Giuseppe Saragat. 1968 karácsonyán VI. Pál pápa magában az acélműben tartott éjféli misét a munkások ezreinek egy csövekből és acéllemezekből összerakott ideiglenes oltárnál, és arról beszélt, hogy az evangéliumi üzenetre ott van a legnagyobb szükség, ahol a ""legnagyobb az elembertelenedés veszélye"", és hogy a munka, a kenyér és az otthon méltósága mindenkit megillet. (Akkoriban a pápák még sokkal ritkábban utaztak, mint manapság, ezért a látogatás szimbolikus jelentősége is nagyobb volt. A kommunista eszmék terjedése a déli ipari munkásság körében aggasztotta az egyházat; az addig példa nélküli acélgyári mise célja az volt volt, hogy közelebb hozza az egyszerű emberekhez a vallást.)
VI. Pál pápa éjféli miséje 1968 karácsonyán az acélműben - erős és hatásos gesztus volt.Fotó: Keystone / Getty Images Hungary
A pápai látogatás emléke a VI. Pál Negyed nevében él tovább, de ez a kopár, félbemaradt lakótelep, amit a semmiből húztak fel a város szélén, nem igazán az otthon méltóságát juttatja az ember eszébe. Egy túlzottan optimista és magabiztos korszak alkotása, amit rossz helyre és rosszul építettek fel, szétzilálva a városfejlődés természetes folyamatát. A lélektelen tömbházak beépítetlen, bozótos földdarabokkal váltakoznak - Taranto nem lett akkora, amekkorának álmodták, és valószínűleg már soha nem is lesz.
Születtek azért ennél jobb dolgok is, például Gio Ponti zseniális gótikus-modern betonkatedrálisa, amit 1970-ben szenteltek fel a város másik szélén. A háta mögött már csak pár lakótömb tornyosul, és elkezdődik a pusztaság; ez is az acélkorszak túlzott optimizmusáról tanúskodik, de legalább építészetileg nagyon izgalmas. (Gio Ponti milánói volt, érdemes összevetni a tarantói Gran Madre di Dio-társkatedrális és a milánói dóm homlokzatát, és észrevenni rajtuk a korszakok párbeszédjét.)
Az, hogy a város gazdasági szempontból egyetlen pillérre épül, csak az 1980-as évek végére kezdett problémává válni, amikor ez a pillér rogyadozni kezdett. A természeti környezet elszennyeződése, a történelmi műemlékek leromlása és a dioxinbotrány után a város szó szerint halálos híre egészen mostanáig lehetetlenné tette, hogy Taranto bekapcsolódjon az idegenforgalomba. Az óvárosok lepusztulása és lakosságvesztése a 20. század második felében bizonyos mértékig természetes folyamat volt, különösen Délen - de messze nem olyan mértékben, ahogy az Tarantóban történt.
A halott város
A Duce csákányütése
A Borgo Anticót először az elit kezdte elhagyni még a 20. század elején a tágasabb, levegősebb, naposabb újvárosért. Az épületállomány leromlottságán, az infrastruktúra hiányosságain nehéz lett volna változtatni, miközben a városrész állapota egyre inkább ""nemzeti szégyen"" lett. Több más városhoz hasonlóan Mussolini itt is radikális eszközökkel próbálta kezelni a problémát. A Duce 1934. szeptember 7-én érkezett Tarantóba diadalmenetnek is beillő pugliai körutazása során. Felavatta az őrületes méretű új tengerparti Kormányzósági Palotát, majd az óvárosba ment, ahol megtette az első szimbolikus csákányütést. Nagyjából akkor, amikor Budapesten a Tabánt lebontották, Taranto legszegényebb, legzsúfoltabb régi negyedét, a Turipennét is földig rombolták. A helyén modern lakótelep épült tíz sávházzal - ma is sokan lakják, de Taranto hálát adhat a jószerencsének, hogy hamar elfogyott a modernizátori lendület, és az óváros nagy része érintetlen maradt. Az új telep színtiszta gettó, és még lélektelen is.
A megmaradt három pittaggio a háború utáni évtizedekben szegénynegyeddé vált, ahol még az 1950-es évek végén is analfabéta volt a lakosság jelentős része, és ahol az emberek egy olyan különleges, görög szavakkal fűszerezett dialektust beszéltek, amit már Tarantótól egy falura se értett senki. A paloták kiürültek, de az egyszerű emberek a legzsúfoltabb, víz- és csatornahálózat nélküli utcákban továbbra is kitartottak - egészen 1975. május 13-ig. Aznap 14.30-kor az óváros egyik sikátorában, a Vico Realén egyik pillanatról a másikra összeomlott egy háromemeletes ház. Hat holttestet húztak ki a romok alól, köztük három kisgyereket - a legkisebb három-, a legnagyobb hatéves volt -, a nagyapjukat, meg egy idős házaspárt, akik a délutáni szieszta idejére lefeküdtek aludni.
A sors furcsa fintora, hogy a rengeteg ócska, öreg ház közül egy olyan omlott össze, amit megterheltek egy szabálytalan ráépítéssel, de a racionális magyarázatok ezen a ponton már nem számítottak.
Kitört a pánik, a tarantói óváros az elharapózó tömegpszichózis áldozata lett.
Másnap a városi önkormányzat műszaki emberei 210 lakást nyilvánítottak életveszélyesnek, és 1150 embert költöztettek ki ideiglenes szálláshelyekre. Az emberek rettegtek, hogy melyik ház lesz a következő, ami összedől, és sorra tették a bejelentéseket, hogy az ő épületük is repedt, omlik. Az önkormányzat látva a pánikot, egyre újabb és újabb házakat, sikátorokat nyilvánított veszélyessé. A kiköltöztetettek idővel lakást kaptak az acélmű mellett új lakótelepeken, de amikor ennek híre ment, a negyedben maradók pechesnek érezték magukat - miért csak a szomszédok járjanak jól? Mindenki azért lobbizott, hogy megkapja az életveszélyességét igazoló határozatot.
6 
Galéria: A tarantói halott városFotó: Zsuppán András
Rövid idő alatt Taranto óvárosának jelentős része teljesen kiürült. A lakótelepi cserelakások fejében a régi házak átkerültek az önkormányzat tulajdonába, de a városnak fogalma sem volt, mit kezdjen velük, ezért előbb csak egy-egy házat, majd egész utcákat lefalazott. Így született meg a halott város, ami nem egyetlen területet jelöl, hanem szabálytalan alakú, kisebb-nagyobb lezárt zónákat a szigeten. A szigeten még 1969-ben is 15 800 ember lakott, alig kevesebben, mint száz évvel korábban. Ma az óvárosnak csak 2400 lakója van, többségükben a Mussolini-féle lakótelepen élnek, ezen kívül inkább csak a tengerre néző szélső, épebb utcákban maradt élet.
Mindennek akkor kezdtem utánanézni, amikor megpróbáltam megkeresni azt a pontot, ahol a négy negyed egykor találkozott, és elindultam a Via di Mezzo, vagyis a Középutca, az alsóváros egykori főutcája mentén. A kereszteződéshez érve azonban két romház között fal keresztezte az utcát, mögötte hatalmas fügefák nőttek ki az épületek közül. A legnagyobb lezárt folt elvágja a Középutcát, a halott városba legfeljebb drónnal lehetne benézni.
Az óvárost a teljes fizikai és társadalmi összeomlás után ma már csak eurómilliárdokból lehetne feléleszteni, és ezeket az eurómilliárdokat a kormány rendszeresen meg is ígéri Tarantónak. A hídtól a székesegyházhoz vezető felsővárosi főutca, a Via Duomo elején már van egy mintaprojektként - nem túl szépen - felújított tömb, működik néhány butikhotel, iparművészeti bolt és étterem, de a leginkább életképes városrehabilitációs kezdeményezés az egyetem és a zeneművészeti főiskola beköltöztetése volt. Nemcsak azért, mert több értékes régi épületnek lehetett ezzel funkciót adni - többek között két régóta üresen álló kolostornak -, hanem azért is, mert a diákok és a tanárok jelenléte élettel tölti meg a környéket, megél az egyetem körül néhány kellemes, megfizethető árú vendéglátóhely, sőt egy nagyon értelmiségi hangulatú irodalmi kávéház is van az egyik terecskén.
Szerény eredmények, és ezek is veszélyben vannak. A tarantói egyetem ügye jól mutatja, hogy az acélipari monokultúra miatt mennyi mindent elmulasztott a város. Dél történelmi elmaradottságához az egyetemek hiánya is hozzátartozott. Pugliában például konkrétan egyetlen egyetemet sem alapítottak a nápolyi uralom évszázadaiban, de még a boldog békeidők Olasz Királysága sem pótolta a hiányt. Az első egyetemet Mussolini hozta létre Bariban, aztán a Tarantónál jóval kisebb Lecce is kijárt magának egyet 1955-ben. Nem kérdés, hogy a vonzáskörzetével együtt 580 ezres, gazdasági szempontból még mindig a Dél motorjának számító Tarantónak simán el kéne tudnia tartani egy egyetemet, de az acélkorszakban ez nem tűnt olyan fontosnak. Ahogy nem tűnt fontosnak az sem, hogy a hatalmas kikötőben épüljön legalább egy tengeri kirándulóhajók fogadására alkalmas móló, vagy hogy a repülőtéren ne csak szórványos civil légi forgalom legyen (ami 2003-ra meg is szűnt).
A város a 80-as években kezdett kapcsolni, de akkor már csak az az út látszott járhatónak, hogy megállapodnak a bari egyetemmel kihelyezett képzések létrehozásáról. 
Tarantónak van egyeteme! A környezettudományi tanszék mai átadásával a régóta várt egyetem, az egész város hosszú évek óta tartó küzdelmének eredményeként, végre megvetette nálunk a lábát
- hirdette 1991. február 9-i száma címlapján a Corriere del Giorno di Puglia e Lucania.
Az egyetem egy egykori ferences kolostorban kapott helyettFotó: Zsuppán András
Ahhoz, azonban hogy a Jón Egyetemi Pólusnak elnevezett kezdemény teljes értékű egyetemmé nője ki magát, kitartó munkára és rengeteg fejlesztésre lett volna szükség, hiszen minden hiányzott, az egész infrastruktúra és a tanári kar is. A város és a tartomány szerződésben vállalta, hogy évről évre sok százezer eurós támogatással és átadott ingatlanokkal segíti a folyamatot, de a vállalások rendre hiányosan, késve teljesültek. A tarantóival egyszerre elindított foggiai képzés 1999-re önálló egyetem lett, míg a tarantói az akkori értékelés megfogalmazása szerint ""a szélesebb bázis ellenére"" alulfejlett, önálló egyetemi létre alkalmatlan maradt. És ez így is maradt - létrejött ugyan néhány új képzés, és a hallgatói létszám 2010-ben elérte az 5370 főt, de a 2010-es években az egyetemi álmokkal le kellett számolni. A diáklétszám tavaly már csak 3320 volt, és az egyik felújított palota ajtajára lakat került - a kérdés már nem az, hogy lesz-e önálló egyetem, hanem a kihelyezett tagozat fennmaradása. A projekt a jelek szerint elkésett, a tarantói fiatalok Leccébe, Bariba, Rómába mennek tanulni, így viszont a városnak hosszabb távon gyengül a középosztálya és az értelmisége.
Nem lesznek olyan emberek, mint dr. Marcello Bellacicco neurológus és pszichiáter, aki minden vasárnap 11 órakor kinyit egy vasajtót az óváros egyik tengerre néző, látszólag üres házának aljában, és körbevezeti az érdeklődőket az általa alapított és fenntartott Spártai Múzeumban - Taranto egyetlen földalatti hypogeumában, ahova viszonylag egyszerűen le lehet jutni. (Már ha az ember tudja, hogy vasárnap 11-kor kell a vasajtó előtt lenni, de ez a netről kideríthető.)
Delfinek az öbölben
Valami rejtélyes okból az embereket nagyon jól meg lehet fogni mindennel, ami a föld alatt van - az ilyen helyekhez a titokzatosság, a misztikum képzete kapcsolódik. Éppen ezért egy olyan város, aminek a sziklája teli van furkálva sok száz éves járatokkal, akkor is könnyen le tudná kötni a turisták érdeklődését, ha ezek eredetileg elég prózai célokat szolgáltak, főként pincék vagy víznyerőhelyek voltak, bár azért akadtak köztük érdekesebbek is, például ógörög kultuszhelyek vagy sziklasírok. A karsztos platóra épült Borgo Anticóban minden második ház alatt van valamilyen hypogeum, de Taranto inkább lemond az efféle olcsó népszerűségről - nem sikerül megoldani, hogy nyitva legyenek.
A magát a spártaiak örökösének tartó, lokálpatrióta Bellacicco doktor 2004-ben alapított egy kulturális egyesületet, amely megvásárolta a Beaumont-palota pincéjét. A 17. századi épület sorsa jól példázza, mi történt a felsőváros nemesi palotáival az elmúlt száz évben. A francia eredetű Beaumont család utolsó sarjának halála után az özvegye, Maddalena Bonelli márkinő már csak alkalomszerűen használta a palotát, és amikor 1906-ban ő is meghalt, az épület előbb egyszerű lakóházzá alakult, majd ahogy egyre jobban lepusztult, a lakások is kiürültek. Ma már csak egy idős, láthatóan szegény házaspár tengődik a jobb napokat látott épületben. Az egyesület megvette a nemesi család emeleti lakosztályának egy részét is, de ott már csak a barokk majolikapadlók és a festett famennyezetek maradtak meg az egykori gazdagságból, minden mást rég széthordtak, ezért az egyesület innen-onnan összevásárolt bútorokkal, modern falfestésekkel próbálja megidézni az elveszett múltat. (Két évvel ezelőtt rablók gondosan felszedték a majolikacsempéket, de a rendőrségnek sikerült hiánytalanul visszahoznia az értékes darabokat egy leccei garázsból, mielőtt felszívódtak volna a műtárgypiacon. Az óváros más elhagyott épületeiből a bandák mára nagyjából mindent kitermeltek.)
Na, de az igazi érdekességek a föld alatt rejtőznek. Bellacicco doktor és barátai saját kezűleg tisztították meg a falakat, és hordták ki a pincéből a több méter vastag feltöltést. Kiderült, hogy a Beaumont-palota alatt két szinten négy helyiségből álló hypogeum található, amelynek egyik sarkában rátaláltak az ókori görög városfal egy szakaszára, egy mélyebben fekvő, boltozatos teremre és az a középkori folyosó is újra járhatóvá vált, amely kivezet a pincéből egyenesen a városfal tövébe, a tengerhez. Láthatóak az ősi vízelvezető rendszer csatornái, amelyek máig ellátják feladatukat, és a leszivárgó föld alatti vizeket összegyűjtve a tengerbe vezetik. A pincében csordogáló ér szinte szakrális hangulatot kölcsönöz a helynek, még ha egyáltalán nem is biztos, hogy volt ilyen szerepe.
A 2015-ben megnyitott magánmúzeum kedvesen amatőr vállalkozás, jórészt kacatok gyűjteménye - de az a lelkesedés, amivel az orvos hétről hétre végigvezeti az érdeklődőket, és másfél órás előadást tart nekik (olaszul) a hely és a város múltjáról, lenyűgöző. A Spártai Múzeum Taranto negyedik legnépszerűbb látnivalója a Tripadvisoron - egyetlen magánember szerény forrásokból, a vasárnapjait feláldozva többet tett a város ősi múltjának megismertetéséért, mint az önkormányzat, a régészeti főfelügyelőség, a tartomány, és úgy általában az összes hivatalos szerv évtizedek alatt.
5 
                        A Beaumont-palota alatti hypogeum az egyetlen, amely egy lelkes orvosnak köszönhetően legalább vasárnap nyitva tartGaléria: A tarantói Beaumont-palota(Fotó: Zsuppán András)
Egy másik népszerű program szintén egy civil kezdeményezésnek köszönheti a létét. Fiatal tengerbiológusok fogtak össze a Tarantói-öbölben élő tengeri emlősök tanulmányozására, ugyanis a Jón-tengernek ez a része az évtizedek óta tartó, intenzív környezetszennyezés és a nagyüzemi halászat ellenére mindig meglepően nagy delfinpopulációnak ad otthont, pedig az ember azt hinné, delfinek már csak a város címerében, lámpaoszlopain meg a régészeti múzeum antik vázáin vannak.
De nem, delfinek tényleg élnek az öbölben, és a Jonian Dolphin Conservation programjára befizetve egész közelről láthatjuk őket, ráadásul a természetes élőhelyükön, a tengerben, nem pedig egy delfinárium medencéjében. Az egyesületnek két katamaránja van, és a delfinnézés legalább félnapos program, mivel tartozik hozzá egy borozás, ebéd és városnéző sétahajózás is, sőt a hajók tesznek egy kört az öböl bejáratánál lévő Szent Pál-sziget előtt is, ami csak ilyen módon látogatható. 
A Szent Pál-sziget teljesen elhagyatott, de a haditengerészet ma sem engedélyezi a kikötést. Az erődnek a második világháborúban még jelentős hadászati szerepe voltFotó: Zsuppán András
(Kitérő: a Cheradi-szigeteknek nevezett Szent Péter- és Szent Pál-sziget tipikus elszalasztott tarantói lehetőség. Mindkettő a haditengerészeté, ami évtizedek óta semmit nem csinál velük, pedig bárhol másutt remek kirándulóhelyek lennének, mert a Szent Péteren gyönyörű a természeti környezet és a strand, a Szent Pál pedig az Alcatrazhoz hasonló, elhagyott, romantikus erődsziget. Mindebből most annyi hasznosul, hogy nyáron legalább a Szent Péter fehérhomokos strandjára át lehet menni, a Szent Pálon kikötni is tilos.)
Szóval a delfinek a szigeteken túl, a nyílt tengerben élnek, és bár garanciát az egyesület nem tud adni rá, hogy tényleg látunk delfint, egy viszonylag kis területen több száz példány él és a stábnak is nagy delfinrutinja van, így általában sikerrel járnak, sőt mivel a delfin nagyon játékos és kíváncsi állat, elég sokszor előfordul, hogy hosszú percekig úsznak a katamarán előtt, és ilyenkor egészen közelről, egy-két méterről láthatók. A fotózás már más kérdés, egy valóban instaképes fényképhez óriási mázli kell.
Én mindig azt hittem, hogy a görög vázaképeken látható delfinábrázolások azért nem hasonlítanak a filmekben meg a delfinshow-kon szereplő igazi delfinekhez, mert az ókori művészek egy stilizált hagyományt követtek. Kiderült, hogy a megfejtés egész más:
a delfinek pont úgy néznek ki, mint a régi vázákon, csak éppen ez egy másik faj.
Fogságban tartani, megszelídíteni és filmben szerepeltetni a palackorrú fajt lehet, ami nagy méretű, part menti vizeket kedveli és kisebb csapatokban él. Ilyenek is vannak a Tarantói-öbölben, de nehezebb őket elcsípni, az ami százával él a nyílt tengeren, az a csíkos delfin - jóval kisebb, egyáltalán nem lehet fogságban tartani és pont úgy néz ki, mint a vázaképeken. A csíkos delfin csak a rajzolatában tér a közönséges delfintől, ami a nevével ellentétben a Földközi-tengerben már egyáltalán nem közönséges, hanem eltűnőben van. Mint kiderült, a Tarantói-öbölben a kutatók csak öt példányukat ismerik, ami már nem elég ahhoz, hogy saját csapatot alkossanak - várhatóan a faj néhány éven belül végleg kihal. A tengerbiológusok szerint az 1960-as évekig sokkal ritkább, de teljesen hasonló életmódú csíkosok azt az élőhelyet foglalhatták el, ami addig a közönséges delfineké volt, miután azokat a halászok által folytatott intenzív irtóhadjárat gyakorlatilag kipusztította. Megtalálható az öbölben egy negyedik faj is, az egész más megjelenésű Risso-delfin, de ez nem laikusoknak szervezett kirándulásokon fog felbukkanni.
Csíkos delfin a Tarantói-öbölben; a delfinnéző túra az egyik legjobb program, amit Taranto kínálFotó: Jonian Dolphin Conservation
A Jonian Dolphin Conservation semmilyen állami támogatást nem kap a munkájához, úgyhogy az ember még azt a léleksimogatást is megkapja a delfinnéző túrán, hogy tett valamit a környezetvédelemért, mert az egyesületet a turisták euróiból tartják fenn. Korábban gyakorlatilag semmilyen megbízható adat nem volt az öbölben élő tengeri emlősök számáról, életmódjáról, fajösszetételéről. Az elmúlt tíz évben elvégzett kutatómunka azonban kirajzolta azt a területet, ahol a delfinek a legnagyobb számban élnek, és amit a tengerbiológusok szeretnének védetté nyilváníttatni, nem megérzésekre, hanem nagy mennyiségű, biztos adatra hivatkozva. Pugliában jelenleg három védett tengeri övezet van, és senki nem gondolta volna, hogy pont a környezetszennyezéséről hírhedt Taranto környéke lenne alkalmas egy negyediknek. De a delfinek itt azóta otthon vannak, hogy a városalapító Tarasz partra úszott egy delfin hátán, akit apja, Poszeidón küldött, hogy kimentse egy hajótörésből - és máig nem álltak odébb.
(A borítóképen A Piazza Fontana látható a tavaly elhunyt Nicola Carrino által acélmodulokkal kiegészített szökőkúttal. Carrino a tarantói óvárosban született, az alkotás mégsem népszerű. Mind a szökőkút, mind a háttérben látható Óratorony a városi öntudat szerény jelképei voltak azon a téren, ahova valaha a város északi kapuja nyílt.)"
Hungary,2019-10-11,Index.hu,https://index.hu/belfold/2019/10/11/jozsefvaros_bohem_civil_a_rendparti_fideszes_ellen/,Józsefváros: bohém civil a rendpárti fideszes ellen,"Emberközeli, szerethető lokálpatriotizmus kontra rend és felülről irányított fejlesztések, nagyjából ezt a két, egymással szöges ellentétben álló felfogást képviseli a Józsefvárosban egymás ellen induló két polgármesterjelölt, Pikó András rádiós műsorvezető és Sára Botond jelenlegi polgármester. Kérdés, hogy az eddigiekhez képest gyökeresen más hang és más kampány sikert hoz-e az ellenzéknek az egy évtizede tartó fideszes választási fölény eltörléséhez. Kampányriport.
Józsefváros főterén, a Horváth Mihály téren lehet a legszemléletesebben bemutatni, mi a különbség a fideszes városvezetés és az összellenzéki jelölt elképzelései, stílusa között, legalábbis erre utal Pikó András, amikor elkezdődik a sajtó számára szervezett, az ellenzéki jelölt terveit bemutatni szándékozó séta. Az asztallapként elterülő térkőborításon fura, kopottas asztali lámpát formázó szobor áll, rácsodálkozva a teret szegélyező üres padokra. Az október eleji napsütés elől a lámpa búrája alá húzódhat be a fényérzékeny polgár, de nem sokan élnek ezzel a lehetőséggel.
SZDSZ-esből fideszes kerület
A VIII. kerület polgármestere 1993 és 2009 között Csécsei Béla (SZDSZ) volt, 2009-ben betegség miatt lemondott. A november 22-i időközi választáson Kocsis Máté (Fidesz) 67 százalékos támogatottsággal besöpörte a polgármesteri címet, majd 2010-ben és 2014-ben újra nagy arányban nyert az őt követő MSZP-s jelölt előtt. Kocsis 2018-ban az országgyűlési képviselőséget választotta, az időközi választáson addigi alpolgármestere, Sára Botond 63-36 arányban legyőzte az ellene induló Győri Pétert. Pikó Andrást, a Klubrádió műsorvezetőjét, aki eddig sose vállalt politikusi szerepet, az ellenzéki összefogás alapján a Momentum jelölte a mostani önkormányzati választások összellenzéki indulójaként.
Pikó szerint a tér felújításakor nem kérdezték meg a helyieket, mit szeretnének, nem volt előzetes társadalmi egyeztetés, amely során kialakul a tér formája, funkciója, hanem felülről eldöntötték, hogy kell egy tér a kerületi rendezvényeknek, és lett egy lekövezett rendezvénytér. A térkő elmegy a nagy gyalogos átmenő forgalommal megvert Széll Kálmán téren, Budapest egyik legnagyobb tömegközlekedési csomópontján, itt az emberek biztos inkább fákat, füvet, parkot akartak volna, ha megkérdezik őket. De nem kérdezték meg, mondja az ellenzéki jelölt, aki inkább a mostanában Budapesten is egyre divatosabb közösségi tervezést helyezné előtérbe. (Ugyanakkor azt elismeri, hogy télen a jégpálya jó ötlet.)
12 
Galéria: Séta Pikó Andrással JózsefvárosbanFotó: Nagy Szabolcs / Index
A tér keleti sarkába szorulva magas kerítéssel körbevett parkdarab búslakodik, játszótérrel. Nincs benne gyerek, üres, bár ez nem csoda hétköznap 11 óra körül. Pikó kedélyesen a kerítésre helyezett táblára mutat: sorakoznak rajta a tiltások, mit nem szabad csinálni. A kutya meg az ital még megmagyarázható szerinte, de hogy még labdázni is tilos a gyerekeknek, azt már túlzásnak tartja.
A kampányegyensúly jegyében itt következne a riportban a másik jelölt, a jelenlegi fideszes polgármester Sára Botond, akit még aznap kora délután megkerestem városházi irodáján, de kabinetvezetője eltanácsolt, hogy írjak emailt nekik, mit szeretnék. A mail elment, összefoglaltam benne, hogy szívesen meghallgatnám egy órában, mik az eredményei, mik a céljai, akár ülve, akár sétálva, ha akarja, akkor a sajtósa vagy kampányfőnöke társaságában, de a levélre csak nagy nehezen, öt nap múlva jött válasz, miszerint a beszélgetésre a következő napokban már nem tud időt biztosítani. 
Így kénytelen vagyok „az ördög ügyvédjeként” magam megpróbálni felsorolni, mire lehet büszke a fideszes polgármester(-jelölt). Ebben szerencsére nagy segítségemre van az önkormányzat saját lapja, ahová Sára szemlátomást szívesen és gyakran nyilatkozik. A lap riporterével Sára is hasonló sétát tett Kocsis Máté, az előző józsefvárosi polgármester, jelenleg fideszes országgyűlési képviselő kíséretében.
Sára Botond, Józsefváros polgármestereFotó: Máthé Zoltán / MTI
Sára inkább a felújított Teleki teret emeli ki büszkesége jeléül, ahol új park, játszótér épült, szemben piaccal, és természetesen „a környéket parkőr vigyázza"". (A Horváth Mihály térről a kerületi lap egy korábbi, avatáskor elkészült cikke számol be, amiben Kocsis Máté akkor polgármester azzal magyarázza a térkövesítést, hogy „minden valamirevaló városnak van egy olyan tere, ahol rendezvényeket tud tartani”.) A Teleki teret körülvevő épületek egy része megújult, a hétmilliárdos önkormányzati társasház-felújítási pályázatnak, valamint a benne lakóknak (15 milliárd forint) köszönhetően.
Sára Botond szerint az elmúlt években a Kálvária tér is jelentős átalakuláson ment át, és mint a legtöbb teret, esténként ezt is bezárják. A tudósítás szerint megújult a játszótér, a zöldkörnyezet, bringázni, sőt, focizni is lehet itt.
A sajtósétán a kerületi lap cikkétől függetlenül Pikó András is szót ejt a Kálvária térről. Elismeri, megújultak a terek, de szerinte a fenntartásra már nem jut erő. Az önkormányzat nem jó gazda, nem üzemelteti a felújított köztereket. Jó példa erre pont a Kálvária tér. Nincs vécé, vagy ha van, nem lehet használni, rossz. Ezért sokan a közterületen végzik a dolgukat. 
12 
Galéria: Séta Pikó Andrással JózsefvárosbanFotó: Nagy Szabolcs / Index
A társasház-felújítási sikereket azzal árnyalja Pikó a kerületi vagyongazdálkodási igazgatóság lepukkant, közeli épületéhez érve, hogy sok épületet csak kívül tataroztak, belül lerohad, rossz körülmények között élnek benne a lakók. Mint mondja, a kerület 2015-től egy holdingba helyezte a vagyongazdálkodást és -üzemeltetést. A cég élén négy vezető váltotta már egymást, a vezetők kinevezése polgármesteri hatáskör, a posztokat a zsákmányelv alapján fontos fideszes káderek között osztják ki. Ez Pikó szerint nem szül jót, ezért polgármesterként szétszedné a két funkciót, és a képviselő-testület ellenőrzési jogát is visszaállítaná.
Ahogy a jelölt nagy beleéléssel magyaráz az utcán sétálva, az utolsó pillanatban tudom figyelmeztetni, nehogy belelépjen egy méretes kutyaszarba. Ez az, csap le a helyzeti lehetőségre, felméréseik szerint a józsefvárosiakat a köztisztasági állapotok idegesítik legjobban. Az önkormányzat intézményeinél, a kerület üres telkein nincs takarítás, gondozás. 
A Dankó utcában erősödik az ammóniaszag. A járdán néhány hajléktalan fekszik, és néz közömbösen. Pikó tudja, hogy a környéken állandóak a konfliktusok a hajléktalanokkal, de véleménye szerint a hajléktalanszállók 40 százalékát jelenleg munkásszállónak használják. Ha épülne egy igazi munkásszálló, akkor felszabadulna annyi hely, hogy az utcán levőket is be lehetne csábítani a szállóra valamilyen speciális módszerrel. 
A húgyszag nemcsak a szegényebb részekre jellemző, a gazdagabb városrészben sem ismeretlen. Pikó szerint a Palotanegyedben rengeteg az airbnb-s lakás, amit külföldieknek adnak ki. Mint mondja, amit a külföldi turisták a VII. kerületben megisznak, azt a VIII. kerületben engedik ki. Az átható ammóniaszagot véleménye szerint el lehetne üldözni magas nyomású tisztítógép bevetésével.
Nem sokkal később Pikó elmeséli érdekes vízióját Józsefváros jövőjéről. A jelölt szerint Józsefváros múltjából az adódik, hogy művésznegyed legyen, ezért költöztek ide régen a muzsikus cigányok, a prostituáltak is. A jelenlegi politika egy rendes alvóváros-jelleget erőltet a kerületre, de megvan benne a lehetőség egy magasabb színvonalú, nem bulinegyed jellegű kulturális vendéglátásnak. A bevonzott kulturális tőke hozadékából többet lehet juttatni a kerület szegényebb lakosainak is. Pikó nagy lehetőséget lát a volt Ganz gyártelep kínai kereskedővárosának kihasználásában is, amit nyitottabbá tenne, és megszabadítaná a jelenlegi gazdasági-politikai szorításból.
Sára saját bejáratú sétáján is felmerült a piac kérdése, legalábbis ami a Kőbányai út túloldalán virágzott régebben, nem túl jó hírnévvel. Mint mondta, az egyik legfontosabb feladatuk volt, hogy bezárassák a józsefvárosi piacot, „hiszen ott mindent lehetett kapni a gagyi nájki cipőtől kezdve a kalasnyikovig. A piac bűnözők, adócsalók, tolvajok otthonául szolgált, ahol nem volt lehetetlen kérés.” Most elkezdődött a területén a kútfúrás, és a remény szerint strand- és gyógyfürdő épül ott.
12 
Galéria: Séta Pikó Andrással JózsefvárosbanFotó: Nagy Szabolcs / Index
A sétát a Mátyás tér sarkától nem messze álló pléhkrisztusnál fejezzük be, ahol Pikó elmondja, hogy választási kampányának egyik legerősebb eleme a kerületben szervezett, jó hangulatú séták voltak, amiken egyre több helyi vett részt. Részben így épült az a civil mozgalmi jelleg, aminek a keretében a helyi kulturális érdekességek és a politikai ügyek keveredtek. A jelölt büszke arra, hogy a kampány során rengeteg emberrel találkoztak, beszéltek személyesen – számukat Pikó mintegy 15 ezerre teszi –, és bemutatták milyen a szerethető, büszke lokálpatriotizmus. A kampány során érzékelt politikai nyomás, amikor rendőrségi eljárást indítottak ellenük, vagy lekapcsolták az áramot a beszéde előtt, Pikó szerint csak összehozta az ellenzéki pártokat, és mivel tisztázódott az ügyben, végső soron még jót is tett neki.
Sára a közeljövőt illetően két nagyobb közterület-felújítást emel ki: az Orczy térét és a Blaha Lujza térét. Ha megválasztják, azt ígéri, „folytatják a rendteremtést, ami elengedhetetlen feltétele a további fejlődésnek”.
(Borítókép: Nagy Szabolcs / Index)"
Hungary,2019-10-07,Index.hu,https://index.hu/belfold/2019/10/07/tutto_kata_leisztinger_tamas_belvaros_polgarmesterjelolt_ingatlanugy/,"Tüttő Kata: Leisztinger Tamás a legokosabb férfi, akit ismerek. Az apám mellett","„Nincsenek közös cégeink Leisztinger Tamással, nincs közös vagyonunk, nem is volt” – mondta Tüttő Kata MSZP-s politikus, az ellenzék belvárosi polgármesterjelöltje, aki először beszélt a nyilvánosság előtt hosszabban a milliárdos volt élettársához fűződő kapcsolatáról. Tüttőt az ellenzéken belül Leisztinger belvárosi ingatlanszerzése miatt támadták, amit igazságtalannak tart. Tüttő azt is elárulta, mire fog karaokézni október 13-án este.
„Nem tudtam korábban Leisztinger Tamás Belgrád rakparti ingatlanáról, furcsa védekező helyzetbe kerültem, hogy ezt a nyakamba akarják varrni.” Tüttő Kata MSZP-s politikus, az ellenzék közös belvárosi polgármesterjelöltje hosszabban beszélt az Indexnek arról az ügyről is, amely miatt elsősorban az ellenzéki oldalon hónapok óta támadják.
Tavasszal publikálta a Magyar Narancs, hogy Tüttő Kata egykori élettársa, a milliárdos Leisztinger Tamás a belvárosi Fidesz-többségű önkormányzattal üzletelt: megszerezte a Belgrád rakpart 27. alatti, több mint 1000 négyzetméteres ingatlant az önkormányzattól nyomott áron, miután korábban évekig bérelte. Ebben az ügyletben közvetve része volt Rogán Antal bizalmasának, Kertész Balázsnak. Az eset azért kavarta fel az ellenzéki oldalt, mert a sajtó és az együttös Juhász Péter korábban éppen az ilyen konstrukciókat minősített korrupciógyanúsnak. Ezután pedig visszásnak tartotta a közvélemény egy része, hogy az ellenzék közös jelöltje a kerületben éppen Tüttő lett.
Leisztinger miatt legutóbb múlt héten Puzsér Róbert támadta az ellenzéki összefogást, de a pár nappal ezelőtt kiszivárgott hangfelvételen Karácsony Gergely ellenzéki főpolgármester-jelölt is azt mondta: ha előbb értesül a Leisztinger-dologról, aligha támogatta volna Tüttő belvárosi indulását. A szocialista politikus először beszélt bővebben a Leisztinger Tamáshoz fűződő kapcsolatáról.
Tüttő szavait interjú formájában idézzük.
Nincs közös vagyon, nincs közös cég, nem is volt
Tüttő Kata: Egy olyan bérlőkedvezményes rendszert alakított ki a belvárosi önkormányzat, amelynek részeként önkormányzati közvagyonból a jog eszközével magánvagyonokat csináltak. Erről szóltak az elmúlt évek ügyei. Én nem voltam itt képviselő, ezeknek a döntéseknek sosem voltam része. A saját döntéseimért vállalok felelősséget.
Dull Szabolcs: Nem is azzal támadják, hogy ön hozta volna a döntést. Ellenben az ön volt élettársa haszonélvezője volt a konstrukciónak. Elítéli, hogy Leisztinger igénybe vette ezt az ellenzék által kritizált kedvezményt?
Ezzel a kedvezménnyel nagyon sokan éltek lakók, bérlők, összemosódik, ki miért kapott kedvezményt. Leisztinger Tamás a gyerekeim apja. A legokosabb férfi, akit ismerek. Az apukám mellett. De nekünk soha nem voltak közös üzleti döntéseink, nincsenek közös cégeink. Nincs közös vagyonunk, nem is volt. Soha nem voltunk házasok. Mindketten magunk hozzuk a döntéseinket: én a politikai döntéseimet, ő az üzleti, gazdasági döntéseit.
Ha most kerülnék a politikába, érteném a támadásokat, de én 2002 óta politizálok, végig lehet nézni az összes szavazatomat a Fővárosi Közgyűlésben és a XII. kerületi testületben. Az elmúlt 17 évben egy döntésem sincs, amely arra utalna, hogy azért kerültem a Belvárosba, hogy a gyerekeim apját segítsem.
Fotó: Rostás Bianka / Index
Ön szerint Leisztinger korrupcióban érintett?
Nem ismerem ennek az ügynek a konkrét részleteit, ezért tartom igazságtalannak, hogy nekem kell magyarázkodni miatta és minősítenem. De meggyőződésem, hogy ő nem érintett korrupcióban.
De csak felhívta őt, hogy érdeklődjön az ügy részleteiről, amely politikailag ráéghet önre. Vagy nem hívta fel?
Tisztességtelennek tartom, hogy olyan ügy ég rám, amely döntésnek nem voltam sem a részese, sem a haszonélvezője. Higgye el mindenki, hogy nem ismerem a konkrét szerződést. Tudom, hogy nehéz szóra bírni Leisztinger Tamást, de tényleg őt kell megkérdezni. Ami az én dolgom ezzel az egésszel, és már most jelzem: az október 13-i győzelem után nemcsak az utcákat takarítjuk ki a Belvárosban, hanem Rogán Antal összes emberét is eltakarítjuk a cégekből és a hivatalból. És kiteregetjük a szennyest, nyilvánosságra hozunk minden régebbi szerződést, amelyet ma titkol az önkormányzat és a vagyonkezelő.
Most szennyesnek minősített minden szerződést, így megint adódik a kérdés: Leisztinger ingatlanszerzését is szennyesnek gondolja? 
Nem, én azt mondom, amíg nem látjuk a szerződéseket, nem tudjuk eldönteni, mit gondoljunk ezekről. Csak azt tudjuk, titkolják. Ha nyilvánosak lesznek, kiderül, mi szennyes és mi nem.
De nincs olyan kapcsolatban Leisztingerrel, hogy megkérdezze a szerződés részleteit? 
Mi a gyerekeink jövőjéről szoktunk beszélni, és erről hozunk döntéseket. Arról pedig nem akarok a nyilvánosság előtt beszélni, hogyan alakult és milyen a kapcsolatunk Leisztinger Tamással. Szeretnék a hálószobámból mindenkit kitessékelni. Nehéz helyzetben vagyok, mert minden támadás és minden, amit erre mondok, a gyerekeimet is érinti. Márpedig bennem az anyai ösztön a legerősebb, és védeni fogom a gyerekeimet.
A nyilvánosság számára az a legfontosabb kérdés, hogy ha a kerület polgármestere lenne, tudna-e hitelesen eljárni a belvárosi ingatlanügyek esetében, amelynek Leisztinger Tamás is az érintettje. Mi a biztosíték? 
Nem az én dolgom lesz megítélni, hogy melyik szerződés szennyes. Ott lesz a képviselő-testület, és legfőképp a nyilvánosság. Minden átlátható lesz. És amit ígérek: befejezzük ezt a fajta bérlői kedvezményes vásárlási rendszert. Ma nagyjából 700 önkormányzati ingatlan áll üresen, mi nem értékesítésben, hanem bérlőkben gondolkodunk, csinálunk egy nyilvánosan hozzáférhető és jól használható adatbázist ezekről, és tisztességes versenyfeltételeket teremtünk.
Amikor nyilvánosságra került ez az ügy, egy pillanatra sem gondolkozott el, hogy visszalép, és máshol indul?
Bennem az a kérdés merül fel inkább időnként, érdemes-e egyáltalán ma Magyarországon politizálni. A kerületi visszalépés nem, a polgármester-jelöltség nemcsak rólam szól, hanem a közösségről, aki támogat..
Karácsony Gergely viszont a kiszivárgott hangfelvételen azt mondta, hogy ezt benézte, és nem támogatta volna a belvárosi indulását, ha tud erről a Leisztinger-ügyről. Beszélt vele?
Majdnem mindennap beszélek vele, nagyon jó a személyes viszonyunk. Karácsony mondatait kiragadták, személyesen és a nyilvánosság előtt is biztosított arról, hogy felkészültnek és alkalmasnak tart.
Fotó: Rostás Bianka / Index
A belvárosi vezetés két ellensége: a lakók és a fák
Tüttő Kata arról is beszélt, hogy nem kizárólag az ellenzéki osztozkodás miatt indul az V. kerületben, a Hegyvidék mellett – ahol képviselő – ehhez a kerülethez kötődik a leginkább. Nyilván az ellenzéki megállapodás eredményeként indul DK-s polgármesterjelölt (Élő Norbert) a XII. kerületben, de végül az ő döntése volt, hogy az idén az V. kerületben próbálkozik.
Kötődöm a Belvároshoz, tanultam, dolgoztam és éltem is itt. 19 évesen költöztem ide, és itt éltem addig, ameddig előrehaladott várandós voltam. Olyan házban laktunk a hatodik emeleten, ahol minden héten elromlott a lift. Emellett láttam, hogy kevés a zöldfelület, és nemhogy babakocsival, hanem gyalogosként is alig férek el a járdán. Azért döntöttem úgy, hogy nem ide akarok gyereket szülni, és elköltöztem. Polgármesterként azt szeretném elérni, hogy a belváros kisgyerekesként is élhető legyen.
Tüttő éppen ezért a programjának középpontjába a klímaváltozás elleni küzdelmet helyezte. Az energiahatékonyság elősegítését, megújuló energiaberuházásokat, a szelektív hulladékgyűjtés megerősítését és a térkőrengeteg helyett több zöldfelületet és 15 éven belül klímasemlegességet ígér a Belvárosba. Az elmúlt években a Európai Unió Régiók Bizottságában vitt előterjesztései mind a városok klímaváltozás miatti felelősségével és lehetőségeivel foglalkoztak, ezért a Bizottság a Polgármesterek Klíma és –Energiaügyi Szövetségének magyar nagykövetévé választotta.
Az ellenzéki összefogás csapatával végigkopogtatták szinte az összes házat a kerületben, ám nem ezt tartja a leghatékonyabb kampányolási módszernek:
a Belváros valósága, hogy alig élnek itt. A jelenlegi vezetésnek két ellensége van: a fák és a lakók. Egy átlagos 40 lakásos bérházban jó, ha 5 valódi itt lakót találunk. A lakások egy része üresen áll, sokban iroda működik, bérbe van adva rövid vagy hosszú távra, vagy Airbnb-re használják. Aztán vannak, akik csak itt dolgoznak, és csak a parkolási engedély vagy a gyerekek óvodája, iskolája miatt van itt a lakcímük, de nem itt élnek.
Mit énekel október 13-án este?
Az esélyeiről azt mondta, hogy a jobbikos Losonczy Pál polgármesteri indulása ellenére is hisz a győzelmében, hiszen ő tavaly tavasszal is állva maradt mint képviselőjelölt, mégis győzött Csárdi Antal a Fidesz jelöltjével szemben. A májusi EP-választáson is itt több szavazatot kaptak az összefogás pártjai, mint a Fidesz. Losonczy azt mondta róla, hogy „okos és csinos csajnak” tartja Tüttőt, de nem volt hajlandó beállni mögé.
Losonczy külsejét nem akarom megítélni, ezt nem gondolom helyesnek. De mi Losonczy Pállal szövetségben vagyunk, jó a kapcsolatunk.
Az egyik helyi ellenzéki jelölt, Csonka Krisztián éppen Losonczy Pállal közösen tárta fel a minap, hogy az önkormányzati Városüzemeltetési Kft. irodáiban halomra állnak az egyik fideszes alpolgármester, Rubovszky Csilla plakátjai, és az önkormányzat dolgozói munkaidőben rakják ki. Szóval nincs harag Losonczyval, sőt, az sem egyértelmű, hogy a szavazói inkább rám, vagy (inkább )a fideszes polgármesterre szavaznának, ha ő nem indulna.”
A saját eredményét nem akarta megjósolni, mint ahogy azt sem akarta megtippelni, hogy Karácsony Gergely hány szavazatot kap, vagy hogy a kerületekben hogyan szerepel az ellenzék. „Amit nem csinálok, az a kártyajóslás, fogadás, tippmix.” Szerinte viszont az ellenzéki pártok közös kampányolása önmagában pozitív fejlemény, amelynek a következő választásokon meglesz a gyümölcse.
Tüttő pár nappal ezelőtt a kampányolós, Kata-szatyros bejegyzései mellett posztolt az Instagramon egy videót, amelyen a TV2 elleni tüntetésre igyekezve a TikTok alkalmazással „Blah blah blah című számra tátog. 
         A bejegyzés megtekintése az Instagramon           Üzenet a hazugsággyárnak 😁🎼 all we ever hear from you is blah blah blah #tiktok #tiktokinpolitics  Tüttő Kata (@tuttokata) által megosztott bejegyzés, Okt 2., 2019, időpont: 5:25 (PDT időzóna szerint) 
A kérdésre, hogy milyen zenére fog karaokézni október 13-án este, azt mondta: „Mi mást, eléneklem, a We are the championst, Queen-rajongó is vagyok.”"
Hungary,2019-10-06,Index.hu,https://index.hu/gazdasag/2019/10/06/lakasmenet_karacsony_gergely_lakhatas_valsag_budapest_onkormanyzati_valasztas_airbnb_alberlet_hajlektalansag/,"Lakásmenet: Karácsony elment, Tarlóst kartonbábuval pótolták","Vasárnap késő délután kilencedik alkalommal tartották meg a Lakásmenetet Budapesten. A tüntetést az elszabaduló lakásárak miatt, a lakhatási válság ellen szervezték meg. A korábbi évekhez képest idén sokkal nagyobb hangsúlyt kapott az, hogy a lakhatási szegénység nem csupán a hajléktalanságról szól, már a középosztály tagjait is érinti a probléma. Nagyjából 600 ember indult el a Duna-partról a menettel. A tüntetés végén, az Erzsébet téren koncertet adott Szabó Benedek, és beszédet mondott Karácsony Gergely, közös ellenzéki főpolgármester-jelölt. Tarlós Istvánt is meghívták, hogy beszéljen a fővárosi lakáspolitikáról, de a főpolgármester nem is válaszolt a szervezők megkeresésére.
A Nehru-parton, a Bálnával szemben felépített színpadnál gyülekeztek a résztvevők. Itt arra kértek mindenkit a szervezők, hogy írják alá a Lakhatást mindenkinek Európai Polgári Kezdeményezésről szóló íveket, amiben azt követelik az uniótól, hogy segítse az európai polgárokat megfizethető lakhatáshoz jutni. Négy óra után elkezdődtek a beszédek. Először Lakatosné Jutka, A Város Mindenkié Csoport aktivistája lépett a színpadra, hogy elmondja, lakhatási válság van, és a kormány nem tesz semmit a megoldásáért.
A hajléktalanok ugyanolyanok, mint bárki más
„Szüleikkel közös háztartásban élnek sokan, mert nincs elegendő pénzük a saját lakásra, nem tudnak családban élni, mert nem tudják az egekbe szökő albérletárakat megfizetni. Családok élnek túlzsúfolt lakásokban, mert nem tudják megfizetni a piaci árú lakhatást! Évi háromezer kilakoltatás történik, és ez 12 ezer ember érint. Emiatt szerveztük meg a mai menetet"" – mondta, majd felkonferálta Kovács Verát, az Utcáról Lakásba Egyesület munkatársát, szociális szakembert, aki szerint a szociális munkások szélmalomharcot vívnak évek óta, és a leggyakoribb válasz, amit a hozzájuk fordulóknak mondhatnak, hogy nem tudnak segíteni, hogy nincsen megoldás.
Mégis meddig lehet ezt csinálni? Pedig ennek nem kellene így lennie. A lakhatási válság nem oldja meg magát, de emberek megoldhatják, ti és a politikai döntéshozók az önkormányzatokban, a Parlamentben és Európában. Mert politikai és gazdasági döntések kellenek a lakhatási válság megoldásához! Miért kellett most 9. alkalommal megrendeznünk ezt a menetet? Miért nem értik meg, hogy a lakás nem olyan árucikk, mint a többi, emberek élete áll vagy bukik azon, hogy van-e hol lakniuk?
Kovács ezután adatokat sorolt arról, hogy mekkora probléma a lakhatási válság. ""Nem csak 50 ezer honfitársunknak nincs hol laknia, hanem minden ötödik embernek gondot okoz az, hogy felfűtse a lakását!"" – mondta.
18 
Galéria: Város mindenkiért felvonulás 2019Fotó: Bődey János / Index
Őt egy budapesti szociális munkás, Király András követte, aki arról beszélt, hogy a hajléktalan emberek ugyanolyanok, mint bárki más, csak nem annyira tehetősek, hogy stabilan meg tudják fizetni a lakhatásukat.
Sokan kérdezik, hogy ezek az emberek hoztak-e rossz döntéseket. Természetesen, hisz ugyanolyan, mint mi mindannyian. Sokan kérdezik, vajon vannak-e rossz szokásaik ezeknek az embereknek. Természetesen vannak, ugyanúgy, mint mindannyiunknak!
De szerinte ezek az emberek talpra tudnak állni, ha kapnak támogatást, és Magyarország igenis képes arra, hogy mindenkit megfizethető lakhatáshoz juttasson, csak a politikai akarat hiányzik hozzá.
Tóth Fanni, A Város Mindenkié aktivistája arról beszélt a színpadon: ő is szociális bérlakásban nőtt fel, és mindig aggódott, hogy egyik-napról a másikra lesz-e hol laknia. Sőt, harminc évesen is aggódik, kiszolgáltatottnak érzi magát, mert nincs Magyarországon biztosítva a lakhatási jog. Szerinte hozzá hasonlóan bizonytalanságban élnek azok az egyetemisták is, akiknek félmilliós kauciót kell kifizetnie, ha albérletbe akarnak költözni. ""Fiatal felnőttekről van szó, akik a saját lábukon próbálnak megélni"" – húzta alá.
Együtt vonultak diákok, politikusok, szakszervezetek
A tüntetők ezután megindultak a Bakáts tér felé, majd a kiskörút érintésével, a Deák téren át érkeztek meg az Erzsébet térre. A menetre a legnagyobb csoporttal a Momentum érkezett, kint vonult a lila pártzászlók alatt Donáth Anna, európai parlamenti képviselő, Soproni Tamás VI. kerületi polgármesterjelölt, Buzinkay György, a Momentum elnökségi tagja és Kerpel-Fronius Gábor, a párt ellenzéki előválasztáson induló főpolgármester-jelöltje.
A C8 - Civilek Józsefvárost nevű aktivista csoport transzparensei mellett vonult a 8. kerületben induló ellenzéki polgármesterjelölt, Pikó András, de felvonult Győri Péter lakáspolitikai szakember is, aki tavaly az időközi választáson próbálta ellenzéki pártok támogatásával legyőzni a fideszes Sára Botond polgármestert. Kint volt Tordai Bence, a Párbeszéd országgyűlési képviselője, valamint Gulyás Márton aktivista is.
18 
Galéria: Város mindenkiért felvonulás 2019Fotó: Bődey János / Index
A szokásos rigmusokhoz képest, mint a ""Mit akarunk? Lakhatást! Mikor akarjuk? Most!"" és a ""Lakhatást, ne zaklatást! Szociális bérlakást!"" idén először skandálták több százan, hogy
""AirBNB takarodj, a lakhatás alapjog!""
Zászlókat lehetett látni a klímaválság ellen szerveződő Extinction Rebelliontól, a Budapest Pride-tól, az MSZP-től, baloldali civil csoportoktól, a Hallgatói Szakszervezettől és pedagógus, valamint közalkalmazotti szakszervezetektől.
A lakhatási válság az egyetemistákat is érinti
A Budapest Eye giccses, csillogó világítását fotózó turisták mellé állított Erzsébet téri színpadhoz érve elsőként Horváth Lívia kollégiumban lakó egyetemista szóltl fel, hogy elmondja, rengeteg hallgatótársa szorul ki minden évben az állami kollégiumokból, ami azzal jár együtt, hogy az albérletpiacon több tízezer forinttal megugranak a bérleti díjak, ezzel még kiszolgáltatottabbá téve a diákokat. ""A frissen felvételt nyert hallgatók kétségbeesetten happolják el egymástól a bénábbnál bénább, zsúfoltabbnál zsúfoltabb, azonban borsos áron kiadott lakóhelyeket!"" – beszélt a generációja nehézségeiről.
Őt követték a főpolgármester-választáson esélyes jelöltek. Illetve csak az egyikük, ugyanis a szervezők meghívását Tarlós István válaszra sem méltatta. A regnáló főpolgármestert egy kartonból készített figurával igyekeztek pótolni a szervezők, ám mivel egy kartonpapír nem tud beszédet mondani, csak az ellenzéki Karácsony Gergely kampányolt a Lakásmenet színpadán.
18 
Galéria: Város mindenkiért felvonulás 2019Fotó: Bődey János / Index
A zuglói polgármester szerint egy hét múlva vasárnap lesz lehetőség arra, hogy olyan Budapest épüljön, ami mindenkié, egy város, aki mindenkinek a közös otthona lehet. Le kell váltani azt a politikát, ami uralkodni akar rajtunk, ahelyett, hogy szolgálna mindannyiunkat, mondta.
Kritikus volt a 2010 előtti politikai rezsimmel is, szerinte nem elég ""köztársaságpártinak"" lenni, nem elég a jogállamiság, ha vannak, akiket kirekesztenek.
A szolidaritás csak akkor él, ha mindenkire kiterjed. Meg kell tanulnunk, hogy ha a város nem mindenkié, akkor előbb-utóbb egyikünké sem lesz.
– mondta a főpolgármester-jelölt, majd hozzátette, hogy olyan várost szeretne, ahol a szegényeket nem üldözik, hanem támogatják, ahol nem stadionok épülnek, hanem bérlakások, ahol szövetséget látnak azokban, akik képesek megoldani a lakhatásukat, ha ahhoz kapnak segítséget a döntéshozóktól. Elmondta, ő az egyetlen budapesti polgármester, akinek a kerületében nem fogadtak el hajléktalanokat vegzáló rendelkezéseket, aki egész Magyarországon a legnagyobb összegű lakhatási támogatást adja a rászorulóknak, és ő az egyetlen, akinek a kerületében rendelet tiltja az elhelyezés nélküli kilakoltatásokat, hogy ezzel tegyenek a hajléktalanság ellen. De nem csak a legszegényebbeken segítene, hanem az albérletek árai miatt szenvedő egyetemistáktól kezdve a lakásukat felfűteni nem tudó nyugdíjasoknak mindenkinek megfizethető, élhető otthonokat teremt, ha főpolgármester lesz – ígérte.
Karácsony után Misetics Bálint, szociálpolitikus, az AVM aktivistája következett, aki közelmúltban utcára került emberek történeteit mesélte el, köztük a jogvédők szerint törvényellenesen utcára tett budafoki férfiét, akit az önkormányzat tett ki az otthonából. A beszédek után akusztikus koncertet adott a Mayberian Sanskülotts, a Carson Coma és Szabó Benedek, aki elmondta, hogy soha nem szokott vállalni ""ilyen fellépéseket"", de ez szerinte ""egy nagyon fontos ügy"", ezért most kivételt tett.
(Címlap- és borítókép: Bődey János / Index)"
Hungary,2019-10-03,Index.hu,https://index.hu/belfold/2019/10/03/kampanyriport_bulinegyed_ingatlanpanama/,Mit akarnak a bulinegyeddel?,"Az ellenzéki oldal szinte szó szerint ugyanazt akarja, mégis egymást üti, a fideszes kerületvezetés legalább nem is ígér semmit Erzsébetváros központi problémája, a bulinegyed ügyében.
Cikkünk a VII. kerületi kampányt bemutató sorozatunk második, befejező része. Az elsőt itt olvashatják.
Térdig ér a parlagfű, tartógerendák és bedeszkázott ablakok fogadnak a kívülről semmitmondóan poros, belül lehetetlenül romos, elhanyagolt Király utca 25.-ben, amikor benézünk az önkormányzati tulajdonú ház belső udvarára. Arról az utcáról, ahol éttermek és borbárok, tervezői és dizájn-dekor üzletek között nézelődve hömpölyögnek a turisták.
Ez az épület már kiürítésre vár, sőt, sokakat már – egyébként hasonló állapotú, ám nem ilyen központi – cserelakásokba költöztettek, de a főváros legtrendibb éjszakai szórakozóhelyei között, egyetlen háztömbben megbúvik még vagy öt bérház, amelyek hasonló helyzetűek, lakják őket, az önkormányzati bérlők sorsa pedig totálisan bizonytalan.
Leginkább csak pletykák vannak ugyanis a Király utcát és a Csányi utca önkormányzati tömbjeit érintő eladásokról, az eredetileg felújításra elnyert, majd „előkészítésre átcsoportosított”, százmilliós értékben elköltött uniós forrásokról, az ott lakók végleges kiköltöztetésének, mélygarázsok és toronyházas lakóparkok építésének szándékáról. A lakók pedig nem kapnak tájékoztatást, nincs számukra megnyugvás.
Bárdi Zsuzsa, a Momentum képviselőjelöltje maga ajánlkozott, hogy ha a politikai vitákon túl a valódi problémával, a bulinegyed valós arcával foglalkozunk, elvisz minket egy „Erzsébetváros-nézésre”. Hozzátette, hogy a választókörzetében induló vetélytársai, a másik két ellenzéki jelölt, Garai Dóra, az Élhető Erzsébetváros húzóneve, valamint Földi Katalin, a Hunvald-csapat tagja is kétségtelenül a helyiek ügyeit akarja megoldani,
szinte azonos programot képviselünk mind a bulinegyed ügyében.
A nézeteltérés nem is köztük van, hacsak azt nem vesszük, hogy hármójuk szavazatai együtt legyőznék a fideszes jelöltet, aki viszont így, megosztott ellenzékkel minden bizonnyal nyerni fog.
Ennek ellenére Garai Dóra nem bízik másban, szerinte az a feltétele a változásnak, hogy az Élhető Erzsébetváros jelöltjei – akár „szabályozó jelleggel” – bejussanak a testületbe. Az Indexnek azt is mondta, valóban gyakorlatilag ugyanaz a program, szó szerinti egyezések vannak az ő korábbi elképzeléseikkel, de az közös ellenzéki listán véleménye szerint ugyanazok vannak, akik most is bent ültek a képviselő-testületben, többségük volt a Fidesszel szemben, mégsem tettek semmit.
Az elmúlt egy évben a helyzet csak rosszabb lett. És mi nem tapasztaljuk, hogy ezek az ellenzéki képviselők érdemi kontrollt gyakoroltak volna a fideszes polgármester felett, pedig meglett volna a többségük. Vattamány Zsoltot le lehetett volna szavazni, ahogyan Zuglóban is le tudják szavazni a szerencsétlen Karácsonyt.
Garai szerint éppen ezért indultak el, és nem nyugszanak addig, amíg a kerületi döntéshozatalban az ott élők érdekei meg nem jelennek.
Borbélyné Bárdi Zsuzsanna a Momentum VII. kerületi képviselőjelöltjeFotó: Németh Sz. Péter
Az egymás iránti bizalmatlanság alapja valóban a mindennapokban gyökerezik. Mert Garai Dóra beszámolója szerint hiába minden korábbi ígéret, hiába a tavaly kialakult botrány, a bulinegyed lakossága gyakorlatilag napi szinten szembesül azzal, hogy tökéletesen semmibe veszik. Hogy az utcán vizes lufikkal dobálóznak egymásra és persze minden más arra járóra a turisták, hogy a szombat éjszakai féktelen partik, a hányásnyomok feltakarítása vasárnap délutánig meg sem kezdődik a köztereken, az apartmanházakban pedig kontroll nélkül gyűlik a szemét, a kosz, érik a közegészségügyi veszélyhelyzet. Eközben a kormányzati kommunikációval szemben nem lett több a járőr, ha véletlenül fel is tűnik egy, nem intézkedik, legfeljebb igazoltat, hiszen minden másra a szabálysértési törvény alapján a közterület-felügyelet jogosult.
„Egy éjszaka négy közteres ügyel Belső-Erzsébetvárosban. Közülük ketten járőröznek, ketten pedig a kameraképeket figyelik. Ezt aligha nevezhetjük rendfenntartásnak” – fogalmaz Garai Dóra. Panaszait valamennyi ellenzéki jelölt osztja. És hogy mit kellene csinálni, amit a Fidesz képviselője biztosan nem fog támogatni?
Valódi önkormányzatként kellene működni. Nem kocsmárosok bevételeit vagy spekulánsok ingatlanszerzéseit kell támogatni, hanem azt, hogy az itt lakók normális körülmények között, normális zajterheléssel, megfelelő zöldfelületekkel és köztisztasággal körbevéve éljenek.
A Momentum képviselőjelöltje szerint a 2000-es évek végén kezdődött erzsébetvárosi ingatlanpanamából nőtt ki a bulinegyed. Persze nem csak önkormányzati leágazásai vannak, hiszen 2013 óta a helyiek számára elviselhetetlen méretűvé és mértékűvé fejlődött ez a vendéglátó kerületrész, a tavaly ekörül kialakult botrány és végül az elbukott helyi népszavazás pedig rávilágított fővárosi hatáskörökre, amelyek megosztják a felelősséget.
AZ BIZTOS, HOGY ERZSÉBETVÁROSNAK NEM HOZ ANNYI BEVÉTELT AZ ITT MŰKÖDŐ KOCSMÁK IPARŰZÉSI ADÓJÁBÓL IDE VISSZAOSZTOTT ÖSSZEG, MINT AMENNYIBE A BULINEGYED RENDEZETT FENNTARTÁSA KERÜLNE, mondja Bárdi Zsuzsanna.
Nincs is tehát valójában rendben tartva, az útburkolat még az elmúlt évtizedekben felújított szakaszokon is cserére szorulna, a házak homlokzata romkocsmák belső tereit idézi, egyetlen, a Király utca – Kazinczy utca sarkán található játszótéren túl alig akad gyerekkel, nemhogy kutyával birtokba vehető zöldfelület.
Ma is keveset alszunk
Az önkormányzat pedig a probléma megoldási szándékának látszatára sem nagyon ad. Sőt, nem is igazán ígérnek semmit az itt élőknek. Vattamány Zsolt egyetlen kampányanyagában, de a kerületi kampányújságokban – még olyanban sem, amelyet éppen egy bulinegyedbeli, Wesselényi utcai Airbnb-házból, a „lakókat” nem zavarva hoztunk el – sem szerepel a kifejezés, vagy az, hogy milyen tervei vannak ezzel a kerületrésszel. Korábbi közlései alapján megoldottnak látja a problémát, hiszen fokozott rendfenntartói jelenlét és egy újonnan beszerzett takarítógéppel rendszeres takarítás van. Csak nem nagyon látszik ez, állítják a helyiek.
Aligha javult a közbiztonság, a köztisztaság, vagy éppen a zajszint a környéken, hiszen a bulinegyedre továbbra sem érvényesek a máshol szigorú szabályok, a fokozott turisztikai és vendéglátóipari igénybevétele pedig minden korábbi erőfeszítés ellenére, szemmel láthatóan mocskot eredményez
– mondja egy helyi forrásunk. Az éjszakák továbbra is kibírhatatlanok az itt élők számára, „ma is keveset alszunk” – mosolyodik el. Ami őket leginkább zavarja, hogy a rendőrség nem intézkedik érdemben, legfeljebb elriaszt egy-egy órára, így sorozatos balhék tarkítják az éjszakát, és megjelentek a gettósodás más jelei, prostituáltak és drogdílerek is, a bulinegyed szinte valamennyi utcájában. Állítja: ezt csak sokkal nagyobb hatósági jelenléttel, kamerákkal, állandó járőrözéssel lehetne orvosolni, amitől a kocsmák tulajdonosai „fáznak”.
A lakosok hasonló veszélynek érzik az Airbnb-kiadású lakások elszaporodását is, hiszen a kerületben gyakorlatilag piros lámpás házként működik jó néhány ingatlan, így nem is a turisták jelenléte, vagyis éjszakázása jelenti számukra a legnagyobb problémát ezzel az ingatlanhasznosítási formával.
Belső-Erzsébetváros legnépszerűbb bulihelyszínein voltunk olyan Airbnb-házban, ahol a műtárgyértékű kaput gyakorlatilag szitává fúrták azoknak a számkódos dobozoknak a kedvéért, amelyekből a kibérelt lakások kulcsaihoz jutnak egy-egy éjszakára a turisták. Benn, az épületben a „nincs gazdája” látszatánál sokkal súlyosabbnak tűnik a helyzet.
Airbnb lakások kulcsszéfjei az egyik Wesselényi utcai társasház bejáratánFotó: Németh Sz. Péter
Kérdéses, meddig jönnek a turisták
A lehúzott redőnyökkel teli emeletek, a gang alatt eldobott, ki tudja, mire használt gumikesztyűk, patkánycsapdák, szemét, el nem szállított sitt és még megannyi, veszélyesnek tűnő anyag borítja a belső tereket. De mégis ki akar itt nyaralni?
A brit alsó középosztály gyerekei jönnek már csak ide. Olcsó szállást és olcsó piát akarnak, a környezet aligha érdekli őket, csak a zenés szórakozóhelyek. Ezek a fiatalok egyszer látogatnak meg egy ilyen helyszínt, néhány nap alatt, olcsón kitombolják magukat, tehát a bulinegyed fenntarthatósága turisztikai értelemben is kérdéses, nemhogy ma, hosszú távon főleg.
Bárdi Zsuzsa rövidre zárja, nem is azzal van a legnagyobb probléma, hogy senki sem rak a tomboló partik után rendet. A bulinegyednek a mindennapi bosszúságokon, a gettósodáson túl is vannak hátrányai. A végletekig leromlott épületek jelenleg egyáltalán nem képeznek olyan lakhatósági értéket, amilyennek a közvélekedés az Airbnb-profit miatt, tehát a lakások egyszerű hasznosítása miatt tartja a negyedet.
Ezek a lakások szinte csak egy bizonyos körben értékesíthetőek, miközben az, aki ebből a bevételből nem tud hasonló méretű ingatlanba továbblépni, veszélyessé váló házakban, embertelen környezetben éli az életét, mondja Bárdi.
Egyetért az ellenzék és a helyi civil kör abban is, hogy az önkormányzati ingatlanok a lassú kiürítések után, még ha a fejlesztési, sokszor uniós források az ott élők lakókörnyezetének rehabilitációjára is szólnának, sokkal inkább politikai és üzleti körök ingatlanspekulációs céljaira mennek.
Miközben a negyed mélyén, egy forgalmas utcán, magyar szót alig hallva, a különböző zenék és meccsek hangkáoszában beszélgetünk, körülöttünk százak haladnak el. Turistacsoportok, akik igenis jól érzik magukat.
Garai Dóra szerint ha valaki valóban képviselni akarja az itt élőket, annak nem a turisták, hanem a lakók érdekeit kell képviselnie, azokét az emberekét, akik itt élnek, itt nőttek fel, vagy éppen akiknek ide jár óvodába, iskolába a gyerekük. A képviselőjelölt azt mondja: össze kell hangolni a nyitvatartási és üzemeltetési szabályokat más kerületekkel, szigorú etalont állítani annak, aki kivételt akar képezni, és megteremteni a feltételeit annak, hogy hosszú távon a rozsdaövezetek felé induljon el a buliövezet, Budapest belvárosa pedig az élhetőségéről legyen híres.
Fotó: Airbnb-ház a bulinegyed központjában. Ön nyaralna itt? Németh Sz. Péter
Mindenki rendet tenne, de senki se fog?
Az ellenzék tehát nemcsak a kétes hírű vendéglátói körök, valamint az elburjánzott kosz, hangzavar és a drogprobléma elleni fellépés hiányával vádolja Vattamány Zsoltot, aki, mint riportunk első részében megírtuk, egyetlen idevágó kérdésünket sem válaszolta meg, hanem a negyed hosszú távú fenntarthatóságára vonatkozó elképzelések hiányával vagy éppen más elképzelések titkolásával is.
Hiába a helyi szintű véleményegyezés, a már leírt politikai hajtépés eredményeképp ugyanakkor mindeddig kizárólag a pártalkukról vagy épp a nem alkukról esett szó az ellenzéki oldalon. De léteznek ezzel szemben valódi elképzelések?
Az ellenzéki pártok (Momentum, DK, MSZP, Párbeszéd, LMP) szövetsége mint jelölőszervezet az egyetlen, amelynek polgármester- és képviselőjelöltjei teljes körű és nyilvános nyilatkozatot írtak alá arról, hogy semmilyen üzleti érdekeltséggel nem rendelkeznek Belső-Erzsébetvárosban
– tette közzé az egyenként aláírt nyilatkozatokat szombaton Niedermüller Péter.
Niedermüller azt ígéri, rendet tesz. Úgy véli, a kocsmáktól beszedett extra fejpénz nem elegendő a plusz takarításokra, karbantartásokra, a megerősített (megerősítendő) biztonsági szolgálatra, ezért fővárosi szinten lobbizna azért, hogy a turisztikai központként nagyobb terhelésű Erzsébetváros ennek valós arányában részesedjen.
A DK-s összellenzéki polgármesterjelölt szerint a jelenlegi önkormányzat nem foglalkozik kellőképpen azzal, hogy betartassa a rendelkezéseket, ezért azt ígéri, polgármestersége esetén gondoskodni fog róla, hogy csak azok a teraszok működjenek este 10 után, amelyeknek van erre engedélyük, és bevezetik az éjféli zárórát, a bulinegyedben is, amely alól csakis a zajártalom – hangszigeteléssel és a nyitott terek használatának korlátozásával – ellen fellépő kocsmatulajdonosok kaphatnának felmentést.
Az egyik lebontásra ítélt ház a Király utcábanFotó: Németh Sz. Péter / Index
Az Airbnb-vel kapcsolatban meghatározná, hogy egy évben hány napra lehet kiadni így a lakásokat, az ingatlanok kiadói vagy tulajdonosai pedig fizethetnének magasabb közös költséget, vázolta.
Moldován László nem hisz mások programjában, csakis a sajátját látja követendő útnak. Elmondta, az erzsébetvárosiak két-három évvel élnek kevesebbet, mint más budapestiek, elsősorban a nagyon intenzív gépjárműforgalom miatti légszennyezés és a zöldfelületek nagyon alacsony aránya miatt. Ezen egyrészt az átmenő forgalom drasztikus korlátozásával, forgalomcsillapított és sétálóutcák létrehozásával, a közösségi, gyalogos és kerékpáros közlekedés támogatásával tenne, sőt bizonyos utcákban csak a lakók számára biztosított behajtást engedélyezne. Másrészt parkosítással, tűzfal-növényesítéssel, tető- és közösségi kertek létrehozásával és egyéb zöldfelület-növelési technikákkal élne a bulinegyedben is, ott ugyanis erre kifejezetten nagy szükséget lát.
A bulinegyed szót is utálom, beszéljünk Belső-Erzsébetvárosról. Ez a városrész a történeti emlékeiről, a szabadidő kulturált eltöltési lehetőségeiről és a közösségi tereiről legyen híres, és arról, hogy az itt élők szeretnek itt élni, ne pedig olcsó itatók mocskos színhelyeként
– mondta Moldován, és a helyiek alkotmányos alapjogainak sérelmére hivatkozva kemény intézkedéseket ígért. Elsőként ő is a vendéglátóhelyek 24 órai zárásával kezdene úgy, hogy az önkormányzat hatósági szervei (jegyző, Hatósági Iroda, Rendészeti Igazgatóság) a rendőrséggel együtt végezzék a munkájukat. Ezzel összefüggésben szabályozni kell az Airbnb-lakások, hostelek, tömegszállások működését is, tette hozzá.
Mindez gyakorlatilag valóban egybevág Niedermüller programjával, és ugyanez volt az érzésünk akkor, amikor Hunvaldot kérdeztük arról, mi a terve a bulinegyeddel.
Hunvald 2002-es MSZP-s választási plakátja az egyik lebontásra ítélt Király utcai ház lépcsőházábanFotó: Németh Sz. Péter / Index
Az éjféli zárórát ő is megígérte, de szerinte ez esetében több mint ígéret, hiszen annak idején ő volt az, aki kerületvezetőként 90 napra bezáratta a Szimplakertet a szabályok be nem tartása miatt. Elismeri, mostanra a helyzet más, mert a probléma, ahogyan a bulinegyed is, túlnőtt önmagán, „mostanra a zaj, a ricsaj, a kosz tarthatatlan állapotot” eredményezett.
Én kőkeményen beleállok ebbe
– mondta, azt is hozzátéve, azért lehet hinni neki, mert polgármesterként már bizonyított, képes személyesen eljárni, akár az éjszaka közepén is, hogy betartassa a szabályokat. Úgy vélte, Vattamány lemondott a kerület belsejéről, nem csak a választók szempontjából.
Ahogy hallotta, bár erről csak médiainformációkkal rendelkezik, „nagyon sok Fidesz-érdekeltség lehet abban”, hogy Vattamány Zsolt két ciklus alatt sem nyúlt a problémához, nemhogy megoldotta volna.
Hunvald megismételte: gyors, határozott lépéseket tenne a bulinegyed ügyében, és nagyjából egyetért Moldován Lászlóval abban, hogy mire van szükség. Ugyanakkor Hunvald a bulinegyedbe, az éjszakai órákra szervezné fogadóóráját is, hogy „a probléma középpontjában lehessen elérni”, és a hatóságok, elsősorban a rendőrség támogatására, partnerségére is számít ebben. Azt is mondta, visszaállítja a Fidesz által megszüntetett kerületőrséget, de polgárőrség toborzásába is kezdene, szintén a kerületi polgárokkal, önkormányzati javadalmazással.
A bulinegyed problémáival az Indexen is többször foglalkoztunk, a túlturistásodásról  itt , a verekedésekről itt olvashat bővebben, átfogó videósorozatunkat pedig itt nézheti meg. 
(Borítókép:  A bulinegyedbe érkezett turisták háttérben Vattamány választási plakátjával - fotó: Németh Sz. Péter / Index)"
Hungary,2019-09-30,Index.hu,https://index.hu/belfold/2019/09/30/erzsebetvaros_kampanyriport_vattamany_niedermuller_hunvald_moldovan/,"A bulinegyedben mindenről szól a kampány, csak a buliról nem","Krumpli- és hagymaosztás, almáslepény-hozzávalók és receptek, tragikus és komikus viták, fideszes háttérérdekek, láthatatlan polgármester, egymással viaskodó ellenzéki jelöltek, na meg Oláh Lajos. Mintha csak a főváros VII. kerületének valódi ügyei maradnának ki a kampányból. Erzsébetvárosi kampányriport, első rész.
– Ez itt mi?!
– Ez itt egy szavazat.
– Ja, hogy maguk ellenzékiek.
– Nem is mi vásárolunk szavazatokat.
– Azért az ellenzéket sem kell félteni!
Budapest, Erzsébetváros. Ez a párbeszéd a Klauzál téri csarnok bejáratában egy – Vattamány Zsolt fideszes polgármester almáslepény-receptjével is ellátott – önkormányzati ajándékcsomagot éppen átvett idős asszony és a neki szórólapot osztó, az „akció ellen akciózó” Momentum-aktivista között hangzik el. A Momentum szórólapján almás lepény helyett narancsos buktát javasolnak, az asszony pedig ezt észlelve még vissza is szól:
Na de ahhoz hol a hozzávaló?
Jogos kérdés, hiszen a narancsos bukta receptjébe, úgy tűnik, az ellenzéki oldalról mindenki belezavart Erzsébetvárosban. A bulinegyedet is magában foglaló városrészben öt éve a kormánypárti Vattamány Zsolt 44 százalékos eredménnyel, a DK-s Farkas Ferenc előtt 12 százalékpontos előnnyel hozta el a győzelmet. Az akkor még LMP-s Moldován László 10 százalékkal futott be a harmadik helyre, és a jobbikos jelölt is kapott csaknem 8 százalékot.
Egy Momentum aktivista szórólapokat oszt az osztáson részvevőknek.Fotó: Németh Sz. Péter
Papíron tehát egy teljes ellenzéki összefogással verhető lenne a Fidesz a VII. kerületben, ráadásul a májusi EP-voksolás eredményei is erre utalhatnak. A kormánypártok ugyanis „csak” 37,7 százalékot hoztak a kerületben, míg a második Momentum 21,4, a DK, 18,2, az MSZP–Párbeszéd pedig 8,7 százalékot.
Az erzsébetvárosi polgármester-jelölés jogát végül a Demokratikus Koalíció kapta meg, így a pártok az Európai Parlamentből éppen csak hazatért Niedermüller Péter mögött sorakoztak fel, a Momentum pedig emellett azt is kizárta, hogy az addig MSZP-s Hunvald György, a kerület hűtlen kezeléssel vádolt egykori polgármestere közös képviselőjelölt legyen bármely önkormányzati körzetben. Hunvald ezért kilépett pártjából, majd elindult egy ferencvárosi civil szervezet jelölésében polgármesterjelöltként, plusz minden körzetben egyéni jelölteket indított az ellenzéki pártok indulóira.
Az ellenzéki pártok Hunvald nevének „tisztázhatatlanságával” érvelnek, hiszen a vádhatóság a perújítási eljárásban – amit 2016 júniusában kezdeményezett – több mint tíz évvel ezelőtti megbízási, illetve munkaszerződések miatt kéri az expolgármester megbüntetését. Az ügyészség szerint a vádlott VII. kerületi polgármesterként színlelt szerződéseket kötött ismerőseivel, barátaival, ami után nem történt teljesítés, munkavégzés, és ezzel 45 millió forint kárt okoztak Erzsébetvárosnak. Az ügyről részletesebben itt írtunk.
Hunvald szerint azonban – noha egy jogerős ítélet született ellene, de voltak strasbourgi perek, amelyeket ezzel szemben megnyert – a kerületben élők 5 ezer támogató aláírást adtak azért, hogy ezen a választáson rehabilitálják őt. Az ellenzéki győzelem esélye így megkérdőjeleződött, és fenyegetőzésből, könyörgésből mostanra nyílt sisakos Hunvald–Niedermüller-csatatérré változott a kerület, ahol ráadásul a volt LMP-s Moldován László is ringbe szállt, a bulinegyed rendbetételéért küzdő civil egyesület, az Élhető Erzsébetvárosért támogatásával és képviselőjelöltjeivel.
Ebből a katyvaszból aligha jön ki narancsos bukta, sokkal inkább az várható, hogy a körzetenként minimum három ellenzéki jelöl „felfalja” egymás esélyeit, így pedig akár még képviselő-testületi többsége is lehet a Fidesznek. Mert mit is tesz eközben Vattamány Zsolt? Almáslepény-recepttel kedveskedik a kerület lakóinak.
Az Erzsébetváros-kártyásoknak járó almáslepény-csomag Vattamány képével ellátott üdvözlőlappal és recepttelFotó: Németh Sz. Péter / Index
Minden évben van karácsonyfa, még a dzsumbujban is
Noha a kerületet is magában foglaló országgyűlési egyéni választókerület egymás után kétszer választott magának ellenzéki képviselőt, a DK-s Oláh Lajost, a fideszes polgármester megítélése sokkal képlékenyebb. Belső-Erzsébetvárost járva, a piacokon beszélgetve például tagadhatatlan: mindenhol jelen vannak a polgármesterrel elégedetlenek, de sokan bíznak Vattamány sikerében, és ebben nem is csak az almás lepény hozzávalói játszanak szerepet. A Klauzál téri csarnoknál egy idős pár mesél arról, hogy szerintük a mostani jótékonykodás nem kampány, minden évben megkapják ezeket a csomagokat az Erzsébetváros-kártyával rendelkezők, és nem is érzik úgy, hogy ez szavazatvásárlás volna, inkább „jóléti” szolgáltatás.
Van karácsonyfa minden évben, szociális étkeztetés, házhoz is hozzák az ebédet a kisöregeknek, és még a rezsiben is besegít az önkormányzat sokaknak. Főleg a nyugdíjasoknak, akiknek klubokat is szerveztek, törődnek velünk. Igazán nem lehet más okunk a panaszra, csak az, hogy Vattamány nem csinál semmit a bulinegyeddel. Neki ez így a legjobb, nekünk nem.
Egy, ahogy ő fogalmaz, a dzsumbujban élő asszony azt meséli, a bulinegyed lakói hatalmas árveszteséggel költöznek el egymás után, az ő házából az eredeti lakosok 70 százaléka elment, ezen a részen már szinte csak Airbnb-házak léteznek, akik pedig önkormányzati házakban, bérlőként élnek, gyakran életveszélyes körülmények között tengődnek reményvesztve, hiszen máshova nem tudnak menni. Pedig mintha a kerületvezetés célja éppen az lenne, hogy ez a rész kiürüljön. Hogy miért? Ebben ki is egyezik az egyébként az Élhető Erzsébetváros Egyesület színeiben önkormányzati képviselőségért induló Klauzál téren elkapott asszony, Laukó Edéné a Momentum aktivistáival és bulinegyedes képviselőjelöltjével:
Ingatlanspekuláció az oka. Lerohasztják a kerület belsejét, gazdasági érdekeket szolgál ki a polgármester, elsősorban a Fidesz gazdasági holdudvarába tartozó üzleti körök gyors, befektetést nem igénylő haszonszerzése a cél az „itatókkal”. De nagyobb politikai érdekek is övezik a kerület ezen részét, az ingatlanfejlesztési pénzek és a nyíltan vagy kevésbé nyíltan tervezett nagyberuházások miatt.
Ezzel már a momentumos Bárdi Zsuzsanna kalauzol minket a már említett dzsumbujban. Ahol minden évek, évtizedek óta itt élő számára elviselhetetlenek az éjszakák. Itt a gurulós bőröndöket húzó-vonó turisták hangjára ébredni még a legbékésebb verzió, platós kocsik járják az utcákat éjszaka, azokra dobálják az üvegeket a „gyűjtők” hatalmas csörömpöléssel, a kosz, a szemét, az emberi ürülék pedig közegészségügyi veszélyhelyzet képét festi a házfalakra és az utcasarkokra. Az italozók hangoskodása, ordibálása, az Airbnb-lakásos társasházak rohadása, a közterek helyiek számára igénybevehetetlen koszossága és a műemléki szintű építményrombolás tényleg a szó szoros értelmében gettóvá teszi a Vattamány-kampány szlogenje szerint lendületben lévő kerület ezen részét.
Borbélyné Bárdi Zsuzsanna, a Momentum VII. kerületi képviselőjelöltjeFotó: Németh Sz. Péter
Bárdi Zsuzsa házról házra visz, minden épületnek ismeri a hátterét, sok helyen a megmaradt lakókat vagy a végül elköltözőket is személyesen ismeri. Az egyéni történetek rendszerszintű változásért kiáltanak, ebben hisz Bárdi, és állítja, ebben hisz a Momentum is. Ezért lettek részesei az ellenzéki pártok összefogásának, és a képviselőjelölt szerint ők komplex megoldást kínálnak.
Csakhogy nem mindenki hisz, bízik ebben a kérdésben az ellenzéki pártoknak. „Túl sok volt itt a véleményváltozás, túl sok az átgondolt, újragondolt ígéret” – mondta még a piacnál Laukó Edéné, aki bizony meggyőzhetetlennek bizonyult – habár a Momentum aktivistái hosszasan győzködték – abban, hogy az ellenzék képes a változást végigvinni Erzsébetvárosban.
Bárdi Zsuzsa tisztában van ezzel, ahogyan azzal is, hogy körzetében két másik olyan egyéni képviselőjelölt indul, akikkel kiütik egymást.
Minket neveznek pártmutyistáknak, a mi jószándékunkat, hozzáértésünket kérdőjelezik meg. Nem adtunk erre semmilyen okot, miközben a probléma Hunvald György polgármestersége idején kezdődött, a Fidesz pedig kilenc éve nagyiparban gerjeszti tovább. Vattamányról egy szót sem ejtenek. Többen, több jelölt kimondta, leírta már, hogy tudja, esélytelen. Tudják azt is, hogy mi mit akarunk, tudják, hogy képviseljük, vállaltuk az ő programjukat, mi értük is akarunk dolgozni. Akkor miért veszik el az esélyt a változástól, aminek a májusi eredmények alapján igen is lenne felhatalmazása a kerületben?!
A kérdésre a kerület polgármesterjelöltjeinél kerestük a választ.
„Ez a választás nem egyéni érdekekről, hanem a kerületről szól”
Mivel egyetlen nyilvános eseményét sem láttuk meghirdetve, írásban kértünk személyes találkozót Vattamány Zsolttól. A fideszes polgármester és stábja nem reagált levelünkre, és írásban sem válaszolta meg kérdéseinket. Például azt, mire számít október 13-án, vagy hogy mit kezdene a bulinegyeddel egy évvel a népszavazás után. Vagy hogy ő rendben lévőnek érzi-e Belső-Erzsébetvárost a jelenlegi helyzetben, és mit tenne az ismert problémákkal vagy épp a kerület elnéptelenedése ellen.
A kilenc éve regnáló kerületvezető válaszainak hiányában a közvélemény-kutatási adatok alapján legesélyesebb Niedermüller Pétert kerestük. A DK alelnöke éppen ezzel, a Závecz Research kutatásának ismertetésével kezdte a helyzet értelmezését. „Vattamány vezet előttem, ez kétségtelen, viszont ha a másik két ellenzéki jelölt támogatottságát ehhez hozzáadjuk, akkor pariban vagyunk.”
Fotó: Németh Sz. Péter
Niedermüller felajánlotta visszalépését, amennyiben közvélemény-kutatási adatok azt támasztják alá, hogy az ő, Hunvald és Moldován hármasában nem ő a legesélyesebb. Jelölttársai visszautasították ezt, nem bíznak az ellenzéki pártokban, és kutatásukban sem. Niedermüller szerint ez a kerületben élőknek a legrosszabb forgatókönyv.
Ez a kutatás egy jelentős bizonytalan tábort is mutatott. Ezek az emberek így, hogy nem látnak majd érdemi kihívót, vagy csakis azt, hogyan sározzák egymást az ellenzékiek, otthon fognak maradni. Ha ez a helyzet marad, akkor a Fidesz meg fogja nyerni ezt a kerületet úgy, hogy számszerűen nem ezt akarják az itt élők.
És a DK-s politikus szerint itt nemcsak az ő személyéről, nemcsak a polgármesterségről van szó, hanem a képviselő-testület összetételéről is, ami azt a komoly veszélyt hordozza magában, hogy a Fidesz bárminemű kontroll nélkül hozhat döntéseket, és szolgáltathatja ki az eddig is súlyos feszültségeket eredményező „hatalmi üzleti érdekeknek” a kerületet.
Niedermüller szerint ennek a felelősségét mindazok magukra vonják, akik például azzal vannak elfoglalva, hogy őt és személyét lejárassák, vagy az őt jelölő pártok legitimációját kétségbe vonják. Megkérdeztük a személyét érintő kritikákról is, például arról a márciusi interjúról, amelyben még azt mondta, nem vállalna polgármester-jelöltséget, mert ahhoz különleges tudás, különleges képességek kellenek. Három héttel később mégis jelöltté vált, úgy tűnt, központi utasításra.
Nem érzem azt, hogy ez a márciusi nyilatkozat szerepet játszana a kialakult helyzetben. Az elejétől fogva vállaltam akkori mondataim, most is vállalom azt a véleményem. Akkor változott meg ugyanis az, amikor megéreztem annak a felelősségét, hogy öt párt, nehéz tárgyalások után mégis meg tud egyezni az én személyemben. Ez nem rólam szól, nem engem, vagy ezt a megállapodást kell szeretni, hanem azzal tisztában lenni, hogy a demokratikus pártok így el tudnak érni változást. Az a kérdés, hogy ki elkötelezett emellett a változás mellett
Niedermüller szerint a legnagyobb probléma, hogy érdemi szakpolitikai viták helyett a másik két ellenzéki polgármesterjelölt, de legalábbis csapatuk csakis az ő és a közös jelöltek ellehetetlenítésével, „korruptozásával”, lejáratásával van elfoglalva. Arra, hogy ha érdemi vitát hiányol, miért nem vállalta ezt Hunvalddal és Moldovánnal, azt mondta, az eddigi kerületvezetés elszámoltatásának lenne értelme, a teljes ellenzéki oldal hiteltelenítésének nem.
Azt is mondta, nincsenek drámai különbségek a három ellenzéki jelölt programjában, éppen ezért azok alapján, amit eddig hol személyesen, hol a nyilvánosságban tapasztalt, meggyőződése: „Ez a vita nem tud másról szólni, mint hogy lejárassuk egymást. Ennek mi értelme lenne?” Niedermüller azt is mondta, számára ez semmiféleképpen sem közösségi érdek, márpedig ideje lenne arról beszélni, mi a jó a kerületnek.
Szerinte az a megállapodás, ami az ő személyét eredményezte, talán nem szerethető, de az alku és az ő személye egyúttal arra garancia, hogy a közösség érdekében képesek együtt cselekedni. „Ilyen konszenzus sem Hunvald György, sem pedig Moldován László személyében nem tudott létrejönni” – emlékeztetett. Szerinte:
Mindketten azért léptek ki saját politikai közösségükből, mert azok a személyükre, az ő egyéni pozíciójukra nézve hátrányos döntést hoztak a közösség érdekében. De ez a választás nem Hunvald Györgyről szól, vagy a rehabilitálásáról, ahogy ő fogalmazott korábban. Ez a választás Erzsébetváros lakóiról és az ő lehetőségeikről szól. Aki az ő esélyüket eljátssza, annak a 60 százaléknyi ellenzéki szavazó felé van elszámolnivalója.
„Egy következetes polgármesterrel baloldali érdekek sérülhetnének”
„Azt gondolom, hogy sajnos Vattamány Zsolt marad a polgármester” – mondta az Indexnek Moldován László. Az LMP-ből kilépett korábbi budapesti elnök, a jelenleg is kerületi önkormányzati képviselőként tevékenykedő politikus egyértelműsítette: szerinte ez a legrosszabb, ami történhet, mert Vattamány alkalmatlan, a mögötte álló fideszes gazdasági körök irányítják.
Rögtön emlékeztetett, hogy noha Hunvald Györgynek mindenképpen felelőssége van ennek beindulásában, a Fidesznek az elmúlt kilenc évben minden jogköre meglett volna arra, hogy Belső-Erzsébetváros problémáit megoldja. Ám mégis úgy tűnik, számukra az a legjövedelmezőbb, ha ez a városrész élhetetlen, kiürül. De nemcsak Vattamány vagy Hunvald alkalmatlanságát hozta fel, kijelentette: egyáltalán nem tud bízni abban, és részben ezért is indult el, hogy Niedermüller Péter és jelöltjei képesek lennének gátat szabni az eddigi visszásságoknak.
Vattamány Zsolt kampányplakátja a Rottenbiller utcábanFotó: Németh Sz. Péter / Index
Szerinte Niedermüller például háromhetente váltogatja véleményét a bulinegyed ügyében, és még ennél is nagyobb problémát lát:
Sajnos nem ő lesz a polgármester, de csak abban az értelemben sajnos, hogy akkor bizonyíthatná, képes-e nemet is mondani Oláh Lajosnak és a Fidesszel összejátszó álellenzéki köröknek.
Moldován szerint egyébként semelyik pártnak nem volt kifogása az ellen, hogy ő legyen a közös ellenzéki jelölt, mindenki tudja, alkalmas erre a feladatra.
Aztán a tárgyalássorozatban megjelent Oláh Lajos és a DK és teljesen nyilvánvalóan azért vétózott, mert tudták, hogy akár a baloldalhoz köthető üzleti érdekek is sérülhetnek akkor, hogy egy következetes polgármester kerül Erzsébetváros élére.
Moldován szerint a Momentum részéről illúzió, hogy Niedermüllerrel együtt kontrollt tudnának gyakorolni Oláh Lajos felett. Kérdésünkre, hogy milyen konkrét gyanúja van Oláhval és a „baloldali érdekeltségekkel” kapcsolatban, azt mondta: személyesen tapasztalta meg bizonyos ellenzéki képviselők átszavazási hajlandóságát olyan kerületi döntéseknél, amelyek kizárólag az Oláhhoz is köthető, kormányközeli üzleti körök érdekében állt.
Moldován már csak ezért sem lép vissza, és noha megismételte, amiről korábban egy Facebook-bejegyzésében írt, hogy ő a nem legesélyesebb, de a legalkalmasabb jelölt, úgy véli, nem ő rontja az összellenzéki pártok győzelmi esélyeit. Számos kérdésben ugyanis a pártok már hitetlenné váltak például az Élhető Erzsébetváros Egyesület számára, így neki és az őt támogatóknak meggyőződése:
Változást csak mi akarunk, minden más szereplő csak a gazdasági haszonszerzés reményében indul. Ezért azok, akik ránk, rájuk soha nem szavaznának.
Moldován véleményét a kampányban történtek, például a sokat emlegetett közvélemény-kutatás ügyében is látja, szerinte ugyanis Oláh Lajos manipulált adatokkal kampányol.
Ő így működik, manipulál, félrevezet, ebben is bizonyítja: helyes az álláspontunk. Azt gondolom, hogy Orbánt le kell váltani, de ennek az az első lépése, sőt feltétele, hogy az MSZP-t és a DK-t marginalizáljuk. Ezek a pártok már bizonyították, hogy számukra a profit az első, nem a helyiek, akár az erzsébetvárosiak képviselete.
Moldován azt mondta, éppen azért nem is indult el kompenzációs listán, csakis a polgármesterségért küzd, mert belefáradt abba, hogy szélmalomharcot vívjon azokkal az ellenzéki képviselőtársaival, akiket korábban említett. „Akkor van értelme, ha tudunk tenni, ha valóban változást tudunk elérni” – mondta végül.
„Az én szavazóim dedikáltan Hunvald Györgyöt támogatják”
„Legyőzöm Vattamány Zsoltot” – válaszolta ezzel szemben Hunvald György kérdésünkre, mire számít október 13-án a kialakult helyzetben. Az egykori polgármester szerint várakozásainak van alapja, de nem közvélemény-kutatási adatok birtokában van, ezek hitelességét meg is kérdőjelezi, hanem a kerületben uralkodó közhangulatra támaszkodik.
Járdafestés a Hunvald György által szervezett krumpliosztás helyszínén. Az iroda napok óta üres lehetett.Fotó: Németh Sz. Péter
Hunvald szerint nagyon pozitív visszajelzéseket kap az erzsébetvárosiaktól, sok, általa személyesen ismert, egyébként fideszes polgár is azt mondta neki, hogy rá fogja adni a voksát.
Meglepetés lesz, nem bukó a kerület
– jelentette ki, sőt, kérdésünkre azt is mondta, szerinte fideszes többség sem lesz a képviselő-testületben.
Az ellenzéki szavazók sem minden esetben rendelkeznek átszavazási hajlandósággal, Moldován László szavazói biztosan nem támogatnának sem engem, sem Niedermüller Pétert, az én szavazóim pedig dedikáltan Hunvald Györgyöt támogatják
– fogalmazott arról, miért nem látja értelmét arról vitázni, hogy az ellenzék esélyeit rontaná a több induló. Hunvald szerint amióta elkezdődött a kampány, az ellenzéki pártok kizárólag vele foglalkoznak, nem pedig azzal, hogy mit tett Erzsébetvárossal a Fidesz. Felvetésünkre, hogy a pártok ugyanezzel vádolják őt és Moldován Lászlót is, kijelentette:
Nem én támadom őket, még az engem kicsináló Momentumot és Oláh Lajost sem. Nekem határozott elképzelésem van arról, hogy mit kell tenni ebben a kerületben, ez megvolt korábban is, de az ellenzéki pártokat ez nem érdekelte, csakis azzal voltak elfoglalva, hogy Hunvald György még közös képviselőjelöltként se kerüljön velük egy lapra. Azt is pontosan tudták, hogy mi lesz akkor, ha kizárnak ebből a megállapodásból, világosan ismerték a céljaimat, ahogyan azt az ötezer támogató aláírást is, amennyivel egyébként egyikük sem rendelkezett szavazat-szinten a májusi EP-választáson sem.
Hunvaldnak érezhetően nem Niedermüllerrel van baja. A volt polgármester azt mondta, korrekt, egyenes, európai embernek tartja az ellenzéki jelöltet, amikor kétszer találkoztak tavasszal, kifejezetten jó benyomást tett rá. De a személyes véleménye mégis az, hogy Niedermüllernek egy az egy ellen sem lenne esélye a kerületet kilenc éve vezető, így beágyazott Vattamányt legyőzni, mert az emberek nem ismerik, nincs vele kapcsolatuk, nem tartják kerületi politikusnak.
Szerinte azok hibáztak, akik így választottak jelölteket, nemcsak ebben a kerületben. Úgy vélte, nemtelen támadások érték a kampányban, ilyennek tartja a Partizán videóját is (ebben a Hunvaldot segítő aktivisták zsidózva dobták ki Gulyás Mártont az irodájukból, egy meghirdetett krumpliosztásról), amire azt mondta: „nettó rágalmazás, semmilyen állítása nem felel meg a valóságnak”, mert nem is az ő irodájáról volt szó.
AMIKOR SZEMBESÍTETTÜK AZZAL, HOGY SZEMÉLYESEN IS FELKERESTÜK A BOTRÁNY ÓTA ZÁRVA TARTÓ IRODÁT, ÉS MÉG MINDIG OTT VOLTAK AZON FEHÉR A/4-ES PAPÍROK, AMELYEKEN AZ ÁLLT: HUNVALD GYÖRGY POLGÁRMESTERJELÖLT IRODÁJA, AZT MONDTA, AZ TÉVEDÉS LEHETETT, Ő AZ AKCIÓ LEBONYOLÍTÁSÁBAN SEGÍTETT A NEMZETISÉGI ÖNKORMÁNYZATNAK, AHOGYAN KORÁBBAN IS SOKSZOR.
Rákérdeztünk a kiosztott krumpli és a hagyma forrására is, azt mondta, ő és a jelöltjei állták a számlát, amit ő strasbourgi emberi jogi kártérítéseiből és a megnyert személyiségi jogi perekből tud fedezni. Azt is mondta, korábban kikötötte, hogy a kártérítési összegeket jótékony célra fordítja, a krumpliosztás is ilyen. Eddig is így tett, húsz éve szervez hasonló akciókat, ezután is így fog tenni, ismételte meg.
Hunvald György kampányirodája, amiről állítja, nem is az övéFotó: Németh Sz. Péter
Az ezek szerint nem Hunvald kampánycsapatát jelentő, hanem a nemzetiségi önkormányzatot képviselő szervezők azonban adatokat gyűjtöttek, de Hunvald szerint legálisan, további akcióikhoz, például tanszercsomagosztáshoz. Ottjártunkkor egyébként egy helyi elmesélte, hogy
további ajándékcsomagok ígéretében kérték el a krumpli és a hagyma átvételekor az adatokat, a lakcímkártyán szereplő információkat, valamint mobiltelefonszámot is.
Hogy a nemzetiségi önkormányzat őt támogatja-e, arról Hunvald azt mondta, erről kérdezzük meg annak vezetőjét, de volt már olyan szervezet, amely döntött arról, hogy őt támogatja polgármesterjelöltként.
Ilyen egyébként az őt és csapatát indító Ferencvárosi Lokálpatrióta Egyesület is, amelynek színeiben hivatalosan jelöltté tudott válni. Hunvald tagadta azonban, hogy ennek bármilyen Fideszhez köthető oka lenne, egyszerűen azért ez a jelölőszervezetük, mert „nem erre készültem, hogy ezt fogom csinálni, nem volt idő egy teljesen új egyesület bírósági bejegyzésére, ami köztudottan fél éves procedúra is lehet”. Az egyesület vezetőjét Hunvald tizenöt éve ismeri, még Gegesy Ferenc révén kerültek kapcsolatba, bárminemű fideszes kötődést vagy gyanúsítást visszautasít. A szervezet vezetője Deutsch László, aki a Ferencvárosi Lokálpatrióta Egyesület színeiben elindult Baranyai Krisztina ellen.
A politikai helyzet tehát nem Erzsébetváros sajátja. De mi a helyzet azzal, ami csak itt van: a bulinegyed ügyével? Kampányriportunk második részében Belső-Erzsébetvárost jártuk be, ezt hamarosan olvashatják az Indexen."
Hungary,2019-09-23,Index.hu,https://index.hu/gazdasag/2019/09/23/wework_tozsde_bevezetes_halasztas_kozossegi_irodak_ipo/,Vége lehet a startupok aranykorának a harmincmilliárd dolláros lufi után,"Szerinted nincs ennél nagyobb gond a világon, amiről vitatkozhatnánk?
– így válaszolt még tavaly a WeWork alapítója, Adam Neumann a Wired újságírójának arra a kérdésre, hogy futott fel hirtelen a cég becsült értéke a piacon. 
Neumann mindig is igyekezett magát egy kifejezetten meggyőző, inspiratív menedzsernek beállítani, de a cég üzleti ügyeivel kapcsolatban nem csak a fenti esetben volt szűkszavú. Ekkorra a közösségi irodákkal foglalkozó WeWork becsült értéke már 20 milliárd dollár volt, a cégalapító pedig rengeteg helyen nyilatkozott büszkén cége küldetéséről, „a világ tudatosságának felemeléséről”.
Az inspiráló jelszó mögött idén nyárra sikerült egy akkora vállalatot összehozni a WeWork köré, hogy a mostanára tervezett elsődleges részvénykibocsátás, azaz IPO előtt 47 milliárd dollárra becsülték a The We Company cégcsoport értékét. Augusztus végére viszont olyan elemzések jelentek meg a cég pénzügyi helyzetéről,
amik a WeWork kockázati faktorát az ezredforduló dotkomlufijához mérték.
Innentől kezdve pedig nem volt megállás: a cég becsült értéke kevesebb mint harmadára esett vissza, emiatt pedig az IPO-t is el kellett halasztani. A WeWork ennek ellenére reméli, hogy papírjai már az év végén a tőzsdéken fognak forogni – egyes jelek viszont arra utalnak, hogy a mostani bukta miatt akár véget érhet a startupok felívelésének évek óta tartó trendje is.
Ashton Kutcher (balra) és Adam Neumann a WeWork második Annual Creator Global Finals elnevezésű rendezvényen 2019. január 9-én Los AngelesbenFotó: Stefanie Keenan / Getty Images Hungary
Kilenc év után lassan mindenhol ott vannak
A WeWork története 2010-ben indult: a két alapító, Adam Neumann és Miguel McKelvey eladták részesedésüket egy zöld irodákkal foglalkozó korábbi vállalkozásukban, hogy egy közösségi irodatereket létrehozó céget alapítsanak. Első irodájukat New Yorkban nyitották meg dizájnos belső térrel és rengeteg kényelmi szolgáltatással. 
Az üzleti modelljük szerint a cég irodahelyiségeket bérel ki hosszú távra, majd azokat kipofozza, és bérbe adja rövid távra, akár egy-egy hónapra is.
Az irodaterekben lehet íróasztalos vagy asztal nélküli helyet is bérelni, de nagyobb csapatoknak vagy cégeknek kínálnak üvegfalakkal leválasztott szobákat is. Minden egyes irodát igyekeznek a helyi szokásoknak és preferenciáknak megfelelően kialakítani, a kávégépektől kezdve a menzákon át az enteriőrig.
Elsősorban a startuppereket és a fiatal vállalkozókat célozták meg az ötlettel, de mára az ügyfelek 24 százaléka nagyvállalatoktól érkezik: a Microsoft például a New York-i értékesítőit helyezte ki saját irodáiból a WeWork hipsztermunkahelyeire.
Az alapító Neumann pedig nem állt le a fejlesztésekkel, ugyanis The We Company néven egy egész cégcsoportot hozott létre az utóbbi években. WeLive néven kiadnak ún. „közösségi lakásokat”, egy másik leányvállalatukkal wellnessgyógyfürdőt és fitnesztermeket üzemeltetnek, sőt, WeGrow néven egy profit alapú iskolát alapított Neumann felesége azzal a céllal, hogy „tudatos vállalkozói szemléletet” hozzon az oktatásba. 
A legtöbb bevételt persze még mindig a WeWork hozza toronymagasan: a közösségi irodatereknek június végére már 527 ezer „felhasználója” volt, 528 helyszínen. Főleg olyan forgalmas nagyvárosokban nyíltak eddig az irodaterek, mint New York vagy London – ahol mára a brit kormányzat után ők a legnagyobb irodai térfoglalók a városban. 
Jelen vannak mind az öt kontinensen, a Guardian cikke szerint pedig további 169 irodatér nyitásával terveznek, ezek között pedig lesznek majd magyarországi helyszínek is:
az Index úgy értesült, hogy a cég már nyár óta tárgyal két iroda nyitásáról Budapesten, ezzel kapcsolatban viszont a WeWork itthoni partnere egyelőre nem akart nyilatkozni.
WeWork közösségi irodatér New YorkbanFotó: Spencer Platt / Getty Images Hungary
A cég sikerének egyik legfontosabb forrása sokak szerint maga az alapító volt: a Wired brit magazin reklámszerű címlapsztorit csinált Adam Neumannról, amiben bemutatta életútját és egész világszemléletét. Neumann pedig nem győzte adni az interjúkat magáról és a cégről, amihez olyan neves befektetőket vonzott, mint a JPMorgan Chase vagy a Goldman Sachs. 
Gyönyörű történet, de
Fontos viszont megemlíteni, hogy nem a WeWork az első és az egyetlen bérbevevő-bérbeadó modellre épülő vállalkozás: az évtizedek óta ingatlanokban utazó dollármilliárdos, Sam Zell is vesztett már pénzt egy hasonló befektetés miatt. Azóta pedig elmondása szerint csődöt mondott minden egyes olyan vállalkozás, ami csak bérlője és nem tulajdonosa volt az irodahelyiségeinek. 
Lehet ugyan érvelni azzal, hogy a szálloda- vagy a lakástulajdonosok is hasonló problémákkal néznek szembe, mint a WeWork, de Aswath Damodaran, a New York-i Egyetem pénzügyi professzora szerint a cég helyzete jóval összetettebb az elképesztő méretű növekedés, a speciális ügyfelek és a rövid távú irodabérlések miatt.
Utóbbi kettő összefüggése pedig egy válság esetén bedöntheti a céget is: az ügyfelek legnagyobb részét kitevő induló vállalkozások ugyanis az irodabérlésen tudnak a legtöbbet a leghamarabb spórolni. Erre pedig minden lehetőségük megvan a sokszor csak hónapokra szóló bérleti szerződések miatt.
Ha beüt a krach, ezek a bérlők az első adandó alkalommal hagynák ott a közösségi irodákat.
Ezeken túl pedig kockázati tényező a cégalapító Neumann maga is, aki pénzügyekről nem szívesen nyilatkozik, holott voltak furcsa ügyletei a céggel: a WeWork ugyan nem, de Neumann maga egyre több ingatlant vesz, amiket aztán kiad bérletbe a saját cégének. Emellett levédette a „We” szócskát mint cégnevet is, hogy aztán az erre vonatkozó használati jogokat megvegye tőle a saját cége 5,9 millió dollárért – később ezt a pénzt visszaadta a vállalatnak.
Mennyit is ér ez az egész?
A WeWork egyébként techcégként szokott hivatkozni magára, holott ez egy alapvetően ingatlanos vállalkozás, aminek a koncepcióját egyre többen másolják le. Az irodahipszteresítők között például ott van a világ legnagyobb irodacége, az itthon Regusként ismert IWG is, rajtuk kívül pedig rengeteg másik vállalkozás hajaz még Neumannék profiljára. 
Iterators nevű startupcég a bostoni WeWork irodábanFotó: Boston Globe / Getty Images Hungary
Emiatt kritikusai szerint a cég nem is annyira innovatív, mint amekkorára dagasztotta az eddig körülötte kialakult hájp. A szerintük viszonylag kevés innováció mellé pedig iszonyatos pénzköltés társult: hiába hatalmas a cég bevétele, még annál is több a kiadása. A Portfolio összesítése szerint 2016-tól 2018-ig minden évben több mint duplájára nőtt a bevétel az előző évhez képest – viszont évről évre összehoztak egy közel azonos méretű veszteséget is. Az ütem pedig egyre nőtt: míg 2016-ban a 436 millió dolláros bevétel mellé 430 millió dollár veszteség lett a nettó eredmény,
A tavalyi 1,82 milliárd dollár bevétel mellé 1,93 milliárdos veszteséget halmoztak fel.
Ez a hosszú távon gondolkozó modell ugyan nem meglepő egy friss startupnál, de a pénzégetés mértéke jóval nagyobb a társaihoz képest. John Colley, a Warwick Business School dékánhelyettese szerint pedig a cég nem lesz nyereséges még egy jó ideig.
A Lyft és az Uber részvényei is összeomlottak az elsődleges részvénykibocsátás után, emiatt pedig a WeWork potenciális befektetőinek is fel kell tenniük magukban néhány nagyon fontos kérdést. Egyrészt, az ügyes marketingen túl mennyit is ér ez az egész? Másrészt pedig, sikeres lesz ez hosszútávon?
– mondta Colley a Guardiannek. Az általa is emlegetett IPO pedig már évek óta ott lebegett vágyálomként a cég vezetői és befektetői előtt: idén áprilisban jelentették be az erre vonatkozó szándékukat, nyáron pedig 47 milliárd dollárral a WeWork el is érte becsült értékének a csúcspontját. Neumann pedig ezzel ki is használta az adandó alkalmat a befektetők pénzének kicsatornázására: az őszre tervezett IPO előtt júliusban 700 millió dollárt vett ki a cégből személyi kölcsönök, ingatlanlízingek és részvényeladások formájában. Augusztusban viszont nyilvánosságra hozták a The We Company pénzügyi beszámolóját, amiből kiderült, hogy
a cég a veszteségei és a rizikós üzleti modell miatt legfeljebb 20 milliárd dollárt érhet.
De valószínűbb, hogy jóval kevesebbet.
Tévedtek, 9700 milliárd forintnyit 
Pedig a cégből a Goldman Sachs januári becslése szerint egy 65 milliárd dolláros üzletet is lehetett volna csinálni, a hír tehát sokként érte a piacot – pedig Aswath Damodaran szerint az esemény a cég instabilitása miatt erősen várható volt:
Veszélyes, amikor [egy cég piaci megítélésében] a sztori mindent visz, pláne, ha a számok csak dísznek vannak ott a beszámolókban, vagy ha teljesen ignorálják is őket. Emiatt a céghez kapcsolódó árképzés elveszítheti piaci értékét.
Igaza lett: a cég 47 milliárd dolláros értéke napról napra zuhant, mára 15 milliárd dollár alá becsülik a cég értékét. A legnagyobbat ezzel viszont nem az alapító Neumann bukhatja, hanem a legnagyobb befektető, a japán Softbank technológiai holding. 
Adam Neumann 2015-benFotó: Noam Galai / Getty Images Hungary
Ők fektették eddig a legtöbb pénzt a WeWorkbe 10,4 milliárd dollárral, így övék most a cég részvényeinek 29 százaléka. Ezzel ugyan a legnagyobb tulajdonosnak számítanak, de a vállalat irányításába eddig alig volt beleszólásuk – a cég irányítása ugyanis sokáig szinte kizárólagosan a második főrészvényes Neumann kezében volt, ez pedig eléggé nyilvánvaló a cég pénzügyi tájékoztatója alapján is:
Adam szavazati joga limitálja más részvényesek befolyását a cég ügyeire, ebből következően pedig olyan lépéseket is eszközölhetünk, amelyek az Adamen kívüli részvényesek magukra nézve hátrányosnak érezhetnek.
Ezt a szinte teljes körű irányítást próbálják kivenni most Neumann kezéből az értékvesztés hatására: a cég szeptember közepén bejelentette, hogy változtat a The We Company vezetőségi struktúráján, azóta több felső vezető távozott is a cégtől. A hírek szerint ez viszont nem volt elég, ugyanis pár nappal később visszaléptek az IPO-tól, így egyelőre nem tudni, mikortól forognak majd a WeWork papírjai a tőzsdéken – a cég a közleménye szerint reménykedik abban, hogy ez még az év vége előtt megvalósul.
Dotkomlufi, ingatlanlufi, közösségi lufi
A Softbank viszont többet akar a pénzéért: a CNBC értesülései szerint a holding elnök-vezérigazgatója, Masayoshi Son meneszteni akarja az alapítót a WeWork éléről, szerinte ugyanis ez lehet az egyetlen garancia az IPO elhalasztására és a cég megmenekülésére. Ha ugyanis mégis bekerülne a cég a tőzsdére az értékvesztés után, a Softbanknak le kellene írnia a költségeiből a közel 30 milliárd dolláros különbséget. 
Amint a befektetők elveszítik a bizalmukat a narrátorban, szétesik a korábban eget rengető értékeket hozó sztori: előtérbe kerülnek az üzleti modell hibái és a számokhoz való ramaty viszonya
– írja Aswath Damodaran az elemzésében. A WeWork esetében ez a fordulat szerinte rekordrövid idő alatt következett be: részben a rossz piaci időzítés miatt – egyre több jel utal arra, hogy közelít egy újabb gazdasági világválság –, részben pedig a cég arroganciája miatt.
A WeWork bedőlése pedig kihathat az egész startupvilágra is: a Reuters szerint az IPO mostani buktája fordíthatja meg azt a trendet, ami meghozta az Uber, a Snapchat vagy az Airbnb sikerét is. A feltételezést megerősíti az, hogy már az értékvesztés szeptember eleji hírére sok startuprészvény árfolyama zuhanni kezdett: a Concorde blog elemzése szerint
tíz szoftvercég is hét százaléknál nagyobb esést szenvedett el egy nap alatt.
Sokan hasonlítják a WeWork történetét az ezredforduló környéki dotkomlufi idején felbukkant cégekhez, köztük például a Guardian elemzője is. Nils Pratley már tavaly májusban arról írt, hogy erősen kockázatos a Softbank befektetése a cégbe – mostanra pedig szerinte végképp kiderült, hogy a WeWork egyszerűen egy lufi, ami nagyon közel lehet a kipukkadáshoz.
 (Borítókép: WeWork irodája Brooklynban. Fotó: Drew Angerer / Getty Images Hungary)"
Hungary,2019-09-19,Index.hu,https://index.hu/gazdasag/2019/09/19/tozsdere_megy_az_airbnb/,Tőzsdére megy az Airbnb,"Tőzsdére menne az Airbnb szállásközvetítő oldal 2020-ban, írta a Reuters. A cég mindezt rövid közleményben jelentette be, a dolgot egyelőre nem részletezték.
A Portfolio.hu cikke szerint a 2008-ban alapított céget a legutóbbi április tőkebevonásakor 31 milliárd dollárra értékelték a befektetők, a Reuters korábbi információja szerint pedig az első negyedévben az Airbnb-nél a foglalások összértéke 31 százalékkal 9,4 milliárd dollárra nőtt, míg a bevétele tavaly 40 százalékkal ugrott meg. Érdekes kérdés azonban, hogy mennyi lehet a profitja, erről nem sokat tudni.
A Reuters emlékeztet, hogy az elmúlt hónapokban több izgalmas IPO is történt az amerikai tőzsdéken, többek között az Uber és a Lyft részvényeit is bevezették. Ezeknél közös, hogy a cégek jelentős bevételnövekedés ellenére profitot nem nagyon termelnek. Az Airbnb viszont azt állítja, hogy 2018-ban már a második éve volt profitábilis."
Hungary,2019-09-13,Index.hu,https://index.hu/kultur/eletmod/2019/09/13/turizmus_tul_sok_turista_overtourism_elturistasodas_bled_plitvicei_tavak_velence_barcelona_bulinegyed/,"Mit csináljunk, ha annyi a turista, hogy élvezhetetlen a nyaralás?","Soha jobb fotó nem készült a huszonegyedik századi turizmusról, mint az, amelyiken turisták szelfiznek a falra graffitizett
TAKARODJATOK HAZA, TURISTÁK!
felirat előtt Barcelonában.
Velencében már soha nem pihennek a gondolások, ahogy az öklüket rázó lakók sem; Barcelonát egyes atlaszokban már nem várostérképpel, hanem egy nagy MEGTELT táblával jelölik; Dubrovnikban, amióta elözönlötték a várost a forgatási helyszíneken fotózkodó Trónok harca-rajongók, már limitálják a turisták és a kikötőkbe engedett hajók számát; a Plitvicei-tavakhoz már nem lehet csak úgy beesni, kötelező előre, online megvenni a méregdrága jegyet, ha valaki látni akarja a természetfelettien türkiz tavakat; hamarosan már a Mona Lisa vártnál kisebb nagyságát is csak előzetes bejelentkezés után lehet az Instagramon becsmérelni; a Bledi-tó körül minden reggel és minden este leáll a forgalom a dugótól, ami nem csoda, hiszen több turista érkezik a partjára, mint ahányan a városban összesen laknak; Izlandon mindössze pár év telt el a „jé, ide is el lehet utazni?” és a „szép lenne ez a gejzír, de nem látom az előttem álló kétezer turistától” állapotok között, és a példákat még hosszan lehetne sorolni, akár a budapesti bulinegyedet is ideszámítva.
De mikor és miért alakult ki a túlzott turizmus, mi a baj vele, és mit lehet tenni ellene?
Erről kérdeztük a szakértőket, de a hozzánk legközelebb eső két helyre, a Bledi-tóhoz és a Plitvicei-tavakhoz el is mentünk, hogy megnézzük, tényleg annyira borzasztó-e a helyzet, mint amiről ebben meg ebben a cikkben írtunk. És eléggé meglepődtünk, de erről majd később.
Nem lehet minden bokor mellé őrt állítani
Az összeesküvés-elméletek hívei számára rossz hír, hogy abban mindenki egyetért: nem lehet rábökni egyetlen konkrét okra, amiért mostanra rengeteg városban vagy turistalátványosságnál elviselhetetlen és akár veszélyesen nagy lett a tömeg. Rengeteg tényező kellett ahhoz, hogy ez így alakuljon: 
a fapados légitársaságok és az airbnb-hez hasonló, olcsó magánszállások elterjedése; 
a közösségi média megerősödése, ami egyrészt népszerűbbé tette a látnivalókat, másrészt ami miatt a turisták közül sokan a mennyiségi turizmust helyezték előtérbe a minőségivel szemben (azaz az lett a cél, hogy minél több híres helyről lehessen posztolni, akkor is, ha csak egy fél napot tudunk ott eltölteni);
az ázsiai (és kisebb részben latin-amerikai, afrikai) társadalom átalakulása úgy gazdaságilag, mint társadalmilag, ami miatt százmilliókkal nőtt meg a világ turistáinak száma;
a fejlett országok általános életszínvonal-növekedése;
és persze a 2010-es évek elején meg némi féket jelentő világgazdasági válság lecsengése.
„Elturistásodásról”, „turizmus szindrómáról” vagy valami hasonlóról már a 80-as évek vége, 90-es évek eleje óta beszélnek a szakemberek, aztán igazán 2012-ben figyeltek fel rá – akkor lépte át először az egy évben számolt turista-érkezések száma globálisan az egymilliárdot –, de a jelenséghez kapcsolódó fogalmak 2015-2016 óta részei a közbeszédnek: ugyanis akkor indultak meg az első dühödt tüntetések és más mozgalmak a turisták ellen – mondja Dr. Szalók Csilla, a Budapesti Gazdasági Egyetem Turizmus és Vendéglátás Intézetének vezetője. 
A probléma ugyanis olyan, mint egy görög drámában: mindkét félnek igaza van, vagy legalábbis mindkét félnek megvan a maga igaza. Az egyik oldalon áll az emberek utazáshoz, pihenéshez való joga – a másikon meg a nyugodt élethez való jog, akkor is, ha valaki történetesen épp a Sóhajok Hídja mellett vagy a La Ramblán lakik. De még a turisztikai szakmán belül is hasonlóan ellentmondásos a helyzet: „Egyrészt persze mindenki örül, ha anyagilag jól jár, másrészt vérzik a szívünk, ha a tömeg letarolja a gyönyörű helyeket. Jó példa erre a horvát Sveti Petar: a félszigeten vadregényes kis ösvényeken lehetett eljutni a világítótoronyhoz fenyők és virágok között, ma viszont már hatalmasra taposták az utat, a virágokat letépték, minden tele van szeméttel.
De nem lehet minden bokorhoz őrt állítani
– mondja Angi Anita, a Cartour Europe utazási szakértője.
36 
                        Falfirka Barcelonában - a helyzet sokaknak már elviselhetetlenGaléria: Tömegiszonyosoknak nem ajánljuk: turisták özönlik el a világot(Fotó: Pau Barrena / AFP)
A jelenséggel mindenesetre nemcsak az a baj, hogy a helyiek nem érzik jól magukat tőle, már csak azért sem, mert ez sem ennyire egyértelmű: bledi szállásadóm például erről azt mondta, a városban szinte mindenki a turizmusból él valamilyen formában, persze, hogy örülnek, ha jönnek a turisták. A probléma legnyilvánvalóbb része, hogy senki sem azért megy vakációzni, hogy két órát álljon sorba mindenhol, vagy hogy a járdákon se férjen el. Aztán ott vannak a természetre leselkedő veszélyek; Angi Anita például a pineafenyők tobozát hozza példaként, amely, ha széthasad, nagyon távolra lövöldözi szét a magjait, ez pedig elég komoly problémát okozhat Horvátországban, amennyiben netán épp ég az a toboz, és hát minél több a turista, annál nagyobb az esély egy jó kis tűzvészre az eldobált cigicsikkek, gyufák és tábortüzek miatt.
Ha nincs rendesen szabályozva az építkezés – vagy nem tartják be, mint Albániában, amiről korábban már megírtuk, miért nem mennénk vissza soha többet a turistaközpontjába –, akkor magát a látnivalót is tönkreteszi a túl sok hotel, étterem és diszkó, mint például Budvában.
A tömeges utaztatás – mert mondjuk egy koreai utazási iroda az új lehetőségek miatt leszerződött egy európai szállodával – lenyomja a szállásárakat, ami nyilván nem a legjobb a gazdaságnak, és lehasználttá teheti a hoteleket is. Az egy-kétnapos, egyre elterjedtebb utazásokról, a mikrovakációkról pedig minden szakember csak rosszat mond:
hatalmas az ökológiai lábnyoma, a gazdaságnak meg lényegében semmit nem segít, de legalább a tömeg nő.
Sőt, a turizmus elől elmenekülő helyi lakosok problémája is összetettebb: a budapesti bulinegyedhez hasonló helyekre nemcsak azért jönnek a turisták, hogy olcsón berúgjanak (mármint persze azért is), hanem hogy együtt bulizzanak a helyiekkel, és megnézzék, hogy néz ki a helyi kocsmakultúra. ""Ha viszont egy-egy ilyen negyedből kiszorulnak a hazaiak, akkor ez a vonzerő is elmúlik"" – mondja Dr. Szalók Csilla.
Belépődíj a Paradicsomba
Így aztán a jelenség nemcsak az újságokban állandó téma – hogy akkor tényleg bevezetik-e a belépődíjat Velencébe, hogy kitiltják a Leonardo DiCaprio egyik filmje miatt őrülten népszerű thaiföldi strandról az embereket, mert kihal a teljes ökoszisztéma miattuk és így tovább –, hanem a turisztika-szakmai konferenciákon is. Igaz, megoldás nincs, legfeljebb próbálkozások. A legegyszerűbbnek a létszámkorlátozás hangzik, aminek valamilyen formáját bevezették már az olasz Cinqueterre kisvárosaiban, Dubrovnikban vagy a Plitvicei-tavaknál, és egyre több nagy múzeum is előírja a kötelező előzetes regisztrációt; ebben a műfajban az olyan versenyzők mellett, mint az amszterdami Van Gogh Múzeum, vagy a római Galleria Borghese, a Louvre lesz a legnagyobb versenyző, ha tényleg meglépik, amit beharangoztak. Emellett fel-felmerül néha az is, hogy szándékosan drágábbá tegyék a fapados utazásokat, hogy ezzel is visszaszorítsák a turistaáradatot.
Dr. Szalók Csilla úgy fogalmaz, eleve nem lenne szabad a tömeges turizmusról kizárólag negatív értelemben beszélni: „Kellő felkészülés után semmi baj nem lenne vele, és annak is mindenki örül, ha megnő az ingatlana értéke.” Sőt, az egyetemi intézetvezető olyan „mellékhatásokról” is beszél, mint hogy a BGE is egyre népszerűbb Erasmus-célpont lett, rangos egyetemek kezdték el keresni velük az együttműködést, mert az egyetemisták látni akarják Budapestet, annak meg ez is az egyik módja.
36 
                        Barcelona, Velence, Skye szigete Skóciában - valaha mind azért lettek híresek, mert romantikus helyszínek voltak. Ez már nem igazán látszik rajtuk.Galéria: Tömegiszonyosoknak nem ajánljuk: turisták özönlik el a világot(Fotó: David Ramos / Getty Images Hungary)
Más kérdés, hogy ilyen értelemben hírhedt helyekké sokszor azok a desztinációk válnak, amelyek elmulasztottak kellően felkészülni. Vagy éppen bárhogyan. Erre is jó példa a pesti bulinegyed: itt mindössze pár utcára koncentrálódik a teljes forgalom, miközben egy akkora városban, mint Budapest, észre se lehetne venni annyi embert, ahányan egy este a Király utca környékén isznak, ha nem mind a Király utca környékén innának. Persze vannak a szélsőséges esetek, mint például Barcelona, ami legyen akármilyen nagy, akkor is tele van az egész, vagy Dubrovnik, ami eleve annyira kicsi, hogy nem csoda, ha két perc alatt csordultig telik.
Dr. Szalók Csilla szerint ezért a legfontosabb a marketing és az utazói tudatformálás, a felelős turizmus ösztönzése, és a célterület széthúzása: aki például Magyarországra jön, azt vigyék el mondjuk a Balatonra is, sőt akár a Tisza-tóhoz, ehhez viszont összefogásra van szükség, ezt nyilván nem tudja egymagában elintézni – az előző példánál maradva – Erzsébetváros önkormányzata. Ezen kívül, miután egy üzlet beindult, már el lehet kezdeni szabályozni az olyan kezdeményezéseket, mint a sok helyen elég kaotikusan működő Airbnb, vagy épp a behatároltsága miatt amúgy is könnyebben kezelhető hajóközlekedés (ez a Hableány tragédiája után fel is merült, de úgy tűnik, mintha nem lenne akkora politikai támogatottsága a hajókikötések ritkításának). Ha pedig olyan eseményekről van szó, mint mondjuk egy olimpia, amely iszonyatos mennyiségű turistát vonz, akik aztán annak idején el is tűnnek, érdemes nem száz új szálloda felépítésével kezdeni, hogy pár hónap múlva csődbe menjen a kétharmaduk, hanem mobil megoldásokon gondolkodni – sorolja a szakértő.
Tömeg ellen gyógyír
Pedig vannak egyébként meglepően egyszerű megoldások is – derült ki az augusztus végi bledi vakáción. Bledről mindenki megírta: az elmúlt években több száz százalékkal nőtt az itteni vendégéjszakák száma, a tavat szétfürödték és széthorgászták a turisták, és ez már olyan szinten rontotta a vízminőséget, hogy ahhoz  az EU ellenőreinek is lesz egy-két szava. Nem is csak a városka van tele nyaranta, és nem is csak az odavezető utak (az ilyen problémás célpontokra sokszor igaz, ami Bledre és a Plitvicei-tavakra is, hogy egyetlen, kétszer egysávos úton lehet csak megközelíteni őket), de még a közeli Vintgar-szurdok is, hiába szednek pofátlanul magas belépő- és parkolódíjat. Én augusztus 24-én jártam ott, szikrázó napsütésben, naptári és csillagászati értelemben is bőven nyáron még, amikor minden ideális a nyaraláshoz, az iskola vagy óvoda sem kezdődött még el.
És az egész városban nem volt szinte senki.
A várba való bejutáshoz sorba se kellett állni, a tó melletti járdákon még a bringások is elfértek a gyalogosok mellett, mindenkinek jutott remek fürdőhely a tóparton, a pletnák és SUP-ok tucatjával álltak a kölcsönzőben. Hova tűnt a tömeg? Csak annyi történt, hogy négy-öt napja véget ért a legszigorúbb értelemben vett főszezon: a szállásadóm szerint az igazán durva időszak pár hétre koncentrálódik augusztus 15-ig bezárólag.
Így ha csak ez a tulajdonképpen irracionális hozzáállás megváltozna, máris sokat javulna a helyzet világszerte. Vagy máshonnan nézve: aki utálja a tömeget, utazzon pár héttel a főszezon előtt vagy után. Angi Anita tud is olyan horvát utazási irodáról, amelyik ebben az irányban próbálkozik: kettéosztják a szezont, az európai piacra továbbra is a nyári utakat hirdetik, de Ázsiába már a késő tavaszt és a kora őszt.
Elmentünk a Bledi-tóhoz és a Plitvicei-tavakhoz körülnézniFotó: Kovács Bálint / Index
Hasonlóan jól működik a gyakorlatban a regisztrálós megoldás is, még ha ennek vannak kényelmi szempontból hátulütői is. A Plitvicei tavaknál az elmúlt években már akkora volt a tömeg, hogy a szó legegyszerűbb értelmében nem lehetett elférni, nem lehetett fotózni, mert egyszerűen nem látszott a tó az embertömegtől, és persze itt is problémát jelent a kétszer egysávos út is a park felé. Úgyhogy a nemzeti parkban idén bevezettek egy új rendszert: egy nap csak tízezer embert engednek be, legalább két nappal előre online meg kell vásárolni a jegyet, ami ráadásul órára pontosan kiköti, hogy mikor léphet be az ember, és ha mindezt nem tette meg valaki, és telt ház van – mint a főszezonban általában –,
akkor tényleg nem engedik be.
Aminek viszont megvan az a hátránya, hogy adott esetben akár Budapesten ülve kell kitalálni, hogy a dugókkal vagy az autópályai balesetekkel is számolva pontosan mikor is fog megérkezni az ember, mármint tényleg pontosan, mert ha lekéssük az idősávunkat, hiába utaztunk. Ha pedig, mint én, a biztonságra játszik valaki, a szigorú rendszer nem hagy kibúvót: mivel nem volt dugó, sem baleset, a délután 3 órára szóló jegyemmel már kettő körül megérkeztem, de a bejáratnál közölték, ha akarnának, se tudnának beengedni, ugyanis az elektronikus jegyleolvasó 3 óra előtt egyszerűen nem fogadja el a jegyet. A pénztárban is hiába kérdeztem, van-e lehetőség korábbira cserélni a jegyet: nincsen. Ráadásul Plitvice nem a berlini Alexanderplatz, ahol a tévétoronynál ugyanez a rendszer: ott van mit csinálni, amíg kivárjuk az idősávunkat, itt viszont, a semmi közepén, legfeljebb a túlárazott büfében lehet üldögélni.
De így is megéri: pont a kiszámíthatatlanság miatt 15:00-kor sem áll a sor, az emberek a rendelkezésükre álló egy óra alatt szétszórva érkeznek, bent pedig - bár persze nagyon sokan vannak, és persze folyamatosan kerülgetni kell a szelfizőket -, azért bőven az elviselhetőség határán belül van az embermennyiség. „Csak az a kérdés, hogy amikor pár év múlva megnézik a korábbi és a mostani számokat, és rájönnek, hogy emiatt hány millió kunától estek el, még akkor is ragaszkodni akarnak-e majd a fenntarthatósághoz” – veti fel Angi Anita.
Egyvalami mindenesetre állandó ebben a témában is: az emberi tényező. Ahogy Dr. Szalók Csilla fogalmaz:
Senki nem szereti, ha a pénzéért csak sorban állást kap. Akkor inkább nem is megy vissza Barcelonába. Na de azért jövőre csak látni kell helyette akkor Velencét!”
Ne maradjon le semmiről!
Facebook
(Borítókép: Franco Origlia/Getty Images Hungary)"
Hungary,2019-09-07,Index.hu,https://index.hu/gazdasag/2019/09/07/bosszankodhatna_is_a_kerekesszekes_tapasztalatai_miatt_de_inkabb_vallalkozast_alapitott_ra/,"Ott álltam éjfélkor a szállásnál, és tudtam, sose fogok bejutni","Berecz Balázs kerekesszékes vállalkozó Access4you nevű cége nem kisebb feladatot tűzött ki, mint azt, hogy először magyar, majd európai helyszíneket, szállodákat, irodaházakat, bevásárlóközpontokat, vagy akár éttermeket, fodrászatokat auditáljon akadálymentesség szerint. Ez ugyanis korántsem olyan evidens, mint ahogyan hangzik.
Berecz Balázs kerekesszékes, de nem egy otthonülős típus. Sokat utazik belföldön, külföldön is. Nem szeret ügyet csinálni abból, ha akadályokba ütközik, nem ér sokat a puffogás, inkább a megoldást keresi. Viszont mindig, mindent igyekszik gondosan előre megtervezni.
Az remek, ha egy szállás tényleg akadálymentes, de azt is nagyon korrektnek tartja, ha elmondják neki, hogy az adott helyszín nem az. Gondot inkább csak az okoz, ha a helyszínen derül ki, hogy az akadálymentesnek ígért szállás, valójában nem megközelíthető számára.
Lisszaboni történet
Lisszabonban döntöttem el végleg, hogy megalapítom a vállalkozást – meséli. 
Megérkeztem a reptérről, és ott álltam éjfélkor az Airbnb szállásunk előtt. Négy magas lépcső tornyosult előttem, pedig két héten keresztül leveleztem a szállásadónkkal, átküldtem a szokásos 8-10 sablonkérdésemet angolul, fotókat kértem. A házigazda mindenben nagyon készséges volt, mégis azzal szembesültem, hogy én ide sosem fogok bejutni,""
""A srác arra gondolt, hogy majd beemelnek, de egyrészt nem lehet valaki mindig készenlétben, másrészt én az elektromos székemmel együtt 250 kiló vagyok.”
Access4you
Az Access4You ötlete röviden annyi, hogy a cég különböző közösségi tereket, éttermeket, szállodákat, bevásárlóközpontokat, irodaházakat auditál és minősít a speciális igényű emberek (SPI) szükségletei szemszögéből. Hiteles és részletes információkat biztosít egyelőre a weboldalon, később egy applikáción keresztül.
Fotó: access4you.io
Alsó hangon a lakosság 15 százalékáról beszélünk, de
ha a kerekesszékesek, a vakok, vagy a siketek mellett az autizmussal élőket, a Down-szindrómásokat, vagy akár a kismamákat, a nehezebben mozgó időseket is célcsoportnak tekintjük, akkor ez a szám még jóval nagyobb is lehet.
Aki speciális igényű, annak állandó tapasztalata, hogy az ingatlanok tulajdonosai nem mindig ugyanazt értik akadálymentességen, ami valóban az. Gondoljunk csak bele, egy mozgólépcső bizonyos embereknek, például egy nehezen mozgó idősnek segítség, egy kerekesszékesnek viszont leküzdhetetlen akadály is lehet.
Ahogy nem ugyanazt jelenti egy, amúgy jól megközelíthető étterem, ha van mozgássérült vécé, mint ahol egyáltalán nincsen, illetve azok a köztes megoldások, ahol a szomszéd étteremmel összefogva már van közeli megoldás.
Amire nem is gondolunk
Egyedi élethelyzet nagyon sok van, és a legtöbben akadálymentesség alatt sima talajra, lépcsők nélkül is bejárható terekre gondolunk, de a kérdés sokkal összetettebb.
Ha egy kerekesszékes csak az akadálymentes szálloda szobájában szembesül azzal, hogy a zuhanyozónak van egy 30 centiméter magas küszöbe, akkor már nem érzi olyan komfortosnak a nyaralást.
Akkor sem őszinte a mosoly, ha egy wellness-szállodában valaki előre jelzi ugyan az érkezését, de a medence akkumulátorral működtethető beemelő berendezése nincsen beüzemelve, és a szállodában megnyugtatóan jelzik, hogy 12 óra múlva, azaz másnap délre már tényleg feltöltődik az akkumulátor.
Fel kéne mérni
Ezekből a tapasztalatokból és helyzetekből indult Berecz Balázs és társainak az ötlete. A céget Méri Tamással közösen vezetik, mindketten közgazdászok, vállalkozók.
Méri TamásFotó: Bődey János / Index
Berecz Balázs nagyváradi származású, Egerben nőtt fel, majd miután Budapestre költözött, értékesítési területen dolgozott, később pályázatíró céget alapított, sok projektet, beruházást látott.
Méri Tamásnak saját bevallása szerint mindig mindenről a vállalkozás jut eszébe. Balázzsal már barátok voltak, amikor az alapvetően ingatlanos, de például egy évente 4000 tonna iratot bedaráló biztonsági adatmegsemmisítő céggel is rendelkező Tamással elkezdtek beszélgetni, ötletelni.
Arra gondoltak, hogy bár
a legtöbb szolgáltató jószándékú, de az ügyfélterek, szállodák, irodaházak üzemeltetői - megfelelő sztenderdek hiányában - nem tudják, nem tudhatják pontosan, hogy kinek mi az akadálymentes.
Az Access4you innovációja az, hogy Európa-szerte levédetett egy tanúsítási eljárást, védjegyet és grafikai megoldást, és igen alaposan, 550 kérdés mentén, személyes bejárással, fotókkal, videókkal auditálja a speciális igények szerint a helyeket.
Az üzleti modell
Berecz Balázsnak saját élethelyzete miatt egyfajta speciális igénnyel kapcsolatban természetesen voltak tapasztalatai, de minden élethelyzetet nem ismerhet pontosan.
Viszont immár Magyarországon is vannak olyan diplomás szakemberek, úgynevezett rehabilitációs szakmérnökök, akik vagy a Budapesti Műszaki Egyetemen, vagy az Óbudai Egyetemen tanultak alapján így terveznek, vagy így alakítanak át épületeket.
Berecz BalázsFotó: Bődey János / Index
A jelenleg még csak építkező vállalkozás szűrhető és kereshető formában csoportosítja a helyszíneket, lehet
• településenként,
• helytípusonként és
• speciális igény szerint is összetetten keresni.
A terv az, hogy a magyar helyszínek után hamarosan nemzetközi szintre is kilépjen a portál, hiszen a vállalkozás igényét éppen az egyre fejlődő globális turisztikai piac hívta életre, amely a speciális igényű embereket is elérte.
Hotel, kocsma, meccs, koncert
Berecz Balázs szerint minden helyszín más megközelítést igényel, a legösszetettebb a szálloda, ott ugyanis sokféle a vertikális, illetve a horizontális közlekedés, a közös tereken túl éttermeket, szobabelsőket, wellnesst is auditálni kell. Egy bevásárlóközpont, vagy egy étterem, rendezvényhelyszín valamivel egyszerűbb.
Egyszerűbb, de azért egyáltalán nem magától értetődő. Balázs és barátai jártak úgy, hogy öt sörözőbe sem tudtak bejutni, ezért végül vettek pár doboz sört és felmentek Balázs lakására.
De nyugati helyszínekkel is előfordul, hogy például egy apartmanház, vagy egy rendezvényközpont üzemeltetője nem küld fotókat, részletes válaszokat, csak annyit ír, hogy higgye el, voltak már itt kerekesszékkel.
Pozitív hozzáállás
A tulajdonosok tapasztalatai szerint azért a segítő szándék szerencsére visszatérő. Általában a hazai koncerthelyszínek, focistadionok is kínálnak jobb-rosszabb megoldásokat.
De gondoljunk csak bele, egy futballkapu mögött kialakított tér a kerekesszékeseknek ugyan nagyon pályaközeli élmény, de a székben ülve, 130 centiméter magasból, nem látható úgy be a pálya, mint állva.
Koncerteken is nehéz jó megoldást találni. Ha egy kerekesszékest elkülönítenek, az egy izolált helyzet, nem igazi koncertélmény. Ha a tömeggel van, akkor viszont nem feltétlenül lát jól.
Méri TamásFotó: Bődey János / Index
Az pedig már külön vicces, vagy éppen dühítő sajátosság, hogy az internetes jegyrendeléseknél visszatérő probléma, hogy a rendszer nagyon praktikus, ám éppen a speciális jegyet nem tudja az online rendszer kezelni, így egyedül a kerekesszékes vendégnek kell személyesen elmennie jegyet vásárolnia.
Építkezés
A cég minél több helyet próbál bevizsgálni. Méri Tamás szerint
szerencsére magas a konverziós arány, akiket megkeresnek, nagy százalékban pozitívan fogadják a céget.""
Hasonlóképpen érdekes élmény a munkatársakkal együtt dolgozni, akik eddig mérnökként, értékesítőként, kommunikációs szakemberként vagy grafikusként belefolytak a vállalkozás életébe, általában nem csak üzleti kapcsolatba kerültek a céggel, de mindig bevonódtak, érzelmileg is azonosultak az üggyel.
Az Access4you amúgy piaci vállalkozás, üzleti modellje szerint a cég előbb egy alapterület-arányos díjért auditálja a helyszíneket, majd alap, bronz, ezüst, illetve arany kategóriába sorolja azokat, és erről éves tanúsítványt ad.
A különböző szintek nagyon leegyszerűsítve arról szólnak, hogy a helyszín teljesíti-e a minimum követelményeket a 8 speciális igényű célcsoport viszonylatában.
Ha egy épület minden hasznos tere elérhető egy speciális igényű látogatónak, az már akadálymentes, de rengeteg fokozat lehet ezen belül (más az, ha minden eszerint van kialakítva, és más, ha egy konkrét bejárat elérhető a kerekesszékeseknek, de az csak nehezebben, az épület megkerülésével közelíthető meg).
Nem feketelista
Az Access4you ugyan feketelistázni hangsúlyozottan nem szeretne, de azt nagyon korrektnek tartja, ha egy hely kimondja magáról, hogy mi nem vagyunk akadálymentesek. A speciális igényűeknek ugyanis
ez is fontos információ, ezért az is egyfajta társadalmi felelősségvállalás, ha valaki ezt elárulja magáról,
A cég vezetői tudják, hogy a vállalkozás igazán akkor lesz életképes, ha már minél nagyobb számosság érhető el itthon és külföldön, vagyis minél több helyszín lesz felmérve.
A vállalkozás paraméterei alapján alighanem könnyen eladható lenne állami programoknak, kockázati tőkének, de a tulajdonosok egyelőre azt gondolják, hogy „semleges” tőkéből, például bankhitelből szeretnének növekedni. A növekedés eddig nagyon gyors volt, az ötlet kipattanásától az indulásig, a munkatársak akvirálásáig csak hónapok teltek el, most az ügyfelek gyűjtése és a portál feltöltése a fő feladat, ahonnan a következő szintugrás jövő januárban jöhet.
(Borítókép:  Berecz Balázs Access4you alapítója . Fotó:  Bődey János / Index)"
Hungary,2019-08-15,Index.hu,https://index.hu/techtud/2019/08/15/airbnb_csalas_lopas/,"Ugyan, kedves Airbnb, miért loptam volna tévét a nyaralásomon?","Az Airbnb idejében, amikor bárki hotelt csinálhat a lakásából, a szállásadók és a vendégek is egyre többször keverednek kellemetlen szituációkba. Bárki megvádolhat bárkit, a szállásadó mondhatja, hogy a vendég elvitte magával a kávéfőzőt, a vendég mondhatja, hogy a szállásadó pótkulccsal bement hozzá, és ellopta a családi ékszereket. De hogyan lehet kivédeni azt, hogy mi legyünk az áldozatok?
Egy Renata nevű amerikai nő európai körutazásra ment, a szállásait az Airbnb-n keresztül foglalta. Nem is volt semmi gond, amíg észre nem vette, hogy az Airbnb egy nagyobb összeget vont le a számlájáról. Akkor derült ki, hogy a varsói szállásadója azzal vádolta meg, hogy ellopta a nagy méretű tévét a lakásból. Mivel Renata továbbra is Európában utazgatott, és azt állítja, viszonylag ritkán jutott internethez, na meg nem is akart a nyaralásán emaileket olvasgatni, csak néhány levélre tudott válaszolni azok közül, amiket az Airbnb küldött, azokra is meglehetősen ingerülten. 
Az Airbnb  gyorsan lezárta az ügyet, elkönyvelték, hogy nem tudta bizonyítani az ártatlanságát, és nem együttműködő, így levontak a számlájáról 333 dollárt (98 ezer forint) annak ellenére, hogy teljesen életszerűtlennek tűnik, hogy egy 33 éves könyvelő Észak-Karolinából magával visz egy 45 colos használt tévét Varsóból úgy, hogy hazautazás előtt még elmegy egy-két helyre Európában. Végül visszakapta a pénzét, de ehhez fogyasztóvédelmi ügyvédek és a nyilvánosság bevonása kellett. 
De nem az övé az egyetlen ilyen kínos ügy mostanában. Az esetek többségében tévé ellopása a vád; volt olyan, akit biciklis túrán vádolt meg a szállásadója azzal, hogy elvitte magával a tévét és a szomszéd laptopját, de volt olyan is, akit azzal támadtak meg, hogy egy nagy méretű pávaszobrot vitt magával a világ másik felére. A bizonyítás nehéz, az Airbnb-közösség szerint sokszor a szállásadók mellé áll az oldal, mert ők legalább azt tudják bizonyítani, hogy valóban megvették azt a bizonyos tévét.
Persze az is előfordulhat, hogy valóban eltűnt a tévé, vagy bármi, mire a szállásadó visszatér, hiszen elég egy nyitva felejtett ablak, a postaládába dobott kulcs (ami eléggé elterjedt módja a lakás elhagyásának Airbnb-n), máris illetéktelenek juthatnak be egyszerűen és nyom nélkül a lakásba.
A szállásadók élete sem egyszerű
Természetesen nemcsak a vendégeket, de a szállásadókat is érheti olyan hamis és nehezen bizonyítható vád, hogy például belopóznak napközben a szállásra, és a vendégek értékei között turkálnak, esetleg el is visznek némi készpénzt vagy ékszereket. Ahogyan az is előfordul, hogy valóban lopnak tőlük a vendégek. Az persze viszonylag ritka, hogy pont tévét, de törölközőt, ágyneműt vagy éppen tisztálkodószereket annál gyakrabban visznek haza, és a rongálás sem ritka.
A legtöbbször a textíliákban, a konyhai felszerelésben és a berendezésben keletkezik kár. Az olyan nem szándékos rongálás, mint hogy valaki eltört egy poharat vagy kiöntötte az italát, bárhol előfordul, de nem is ezekkel van a gond – viszont amikor a szomszéd tavában találják meg a kerti bútorokat, vagy a széfet próbálják meg kibontani a falból, ott azért felmerül a gyanú, hogy nem csak megcsúszott a vendég keze véletlenül.
Ciszjordániában található szállás nappalija, amit Airbnb-n keresztül is lehet foglalni 2016 ótaFotó: The Washington Post / Getty Images Hungary
Arról is elég sok cikk szól, hogyan raboltak ki vendégek szálláshelyeket. Egy férfi az amerikai Georgia államban adta ki a házát egy embernek, aki ugyan új volt az Airbnb-n, de azt gondolták, ettől még miért ne fogadnák. A bejáratot figyelő biztonsági kamera felvételei alapján egyértelműen látszódott, hogy gyakorlatilag az egész lakást kipakolta, még a nagyobb kiszerelésű tisztálkodószereket és takarítószereket is elvitte. A helyzet itt egyértelmű volt, a felvételeken tisztán látszik, ahogyan kiviszik a szajrét a felhajtón parkoló autóhoz.
A szállásadó már áldja a napot, amikor biztosítást kötött az Airbnb-n, ami jobb esetben az ilyen dolgokat is fizeti – igaz, néhány esetben pont arról számolnak be, hogy a biztosítás nem fedezte például azt, amikor kiégették a kanapéját, vagy összetörték a tükröt, mert azt a bérbeadó saját tulajdonának tekinti a biztosító, nem a berendezés részének. Az Airbnb fórumain is sok beszélgetés folyik arról, hogy mit lehet tenni olyan vendégekkel, akik ugyan nem nagy értékű dolgokat, de mégiscsak magukkal visznek egy néhány ezer forintos asztali lámpát vagy pár törülközőt.
De mit lehet ilyen esetekben tenni?
Nyilvánvalóan első körben az a legjobb, ha senki nem lop el semmit, és akkor nincs gond, de a fenti helyzetek sem ennyire egyértelműek. Bár nyaraláskor mindenki kikapcsolódni és lazítani szeretne, azért néhány pillanatra érdemes ebből az állapotból kizökkenni, és néhány apró részletre odafigyelni. Például:
Megnézni, hogy a bérelt lakás bejárati ajtajánál vagy valahol a környéken van-e térfigyelő kamera, ami esetleg bizonyíthatja, hogy nem volt a hónunk alatt tévé, amikor kiléptünk a lakás ajtaján.
Érdemes megbeszélni a tulajdonossal, hogy legyen ott távozásnál, ha nem is ő, akkor egy ismerőse, így elkerülhető, hogy valamilyen könnyen hozzáférhető helyre, például a postaládába vagy a lábtörlő alá kelljen rakni a kulcsokat, és ő is nyugtázhatja, hogy minden rendben volt a lakással, amikor visszaadtuk.
Ha minden kötél szakad, és nem oldható meg máshogy a kulcsok átadása, érdemes telefonnal egy videót csinálni a lakás állapotáról, majd arról, ahogyan bezárjuk a bejárati ajtót, és a kulcsot bedobjuk a postaládába. Ez persze nem perdöntő bizonyíték, de mégis több van az ember kezében, mintha csak állítani tudná, hogy ő bizony nem vette le az eredeti Picassót a falról.
Legyen bombabiztos alibink, például jegyezzük fel, melyik taxitársaság melyik autója vitt ki a reptérre, így igazolhatja a sofőr, hogy nem pakoltunk be a csomagtartóba egy dupla ajtós hűtőszekrényt. Itt is segíthet a reptér vagy pályaudvar biztonsági kamerája, amellyel közvetetten igazolható, hogy hajnal négykor nem nepperkedtünk kávéfőző géppel a szállás elhagyása után.
Az Airbnb ilyen eseteknél úgy működik, hogy a szállásadónak ki kell töltenie egy formanyomtatványt, amelyben igazolnia kell, hogy valóban vett egy 500 dolláros tévét, és kell valamilyen bizonyítékot is küldenie, hogy eltűnt. Ez a legtöbb esetben nehéz, de lefotózhatja például a készülék hűlt helyét, és kérik a rendőrségi jegyzőkönyvet is. Az Airbnb első körben azt mondja, hogy ezt beszélje meg egymással a szállásadó és a vendég, aztán ha nem sikerül, akkor közbeavatkozik. Nem meglepő módon a vendégek kissé rosszul szoktak arra reagálni, ha alaptalanul vádolják meg őket, ezért a fórumokon különböző ötletek vannak arra vonatkozóan, hogyan lehet úgy felvezetni a lopás gyanúját, hogy abból ne legyen botrány.
A taktika általában annyi, hogy jóhiszeműen kérdezik meg a vendégeket, hogy esetleg nem tették-e máshova a keresett dolgot, vagy nem csomagolták-e el, persze véletlenül. Néhányan azt írják, hogy bejött már ez a taktika, és többen válaszolták már azt, hogy valóban véletlenül vitték haza a késkészletet, vagy tizennyolc szappant, esetleg hogy az anyósuk gondolta azt, hogy a fürdőköntös is hozzájuk tartozik, ezért csomagolta el. Ha az egyezkedés mégsem sikerül, akkor közbelép az Airbnb, és megpróbál igazságot tenni. Nyilvánvalóan itt azért több dolog is közrejátszik: ha egy évek óta jó értékeléseket kapó szállásadót vádol lopással egy új és értékelésekkel nem rendelkező vendég, nem biztos, hogy az ő javára döntenek. De ez a helyzet fordítva is igaz: egy új szállásadó és egy évek óta megbízható vendég vitájában valószínűleg a vendég igazát vélelmezik. Előfordulhat az is, hogy bizonyítékok hiányában nem tudnak megfelelően dönteni, így nem vonnak le pénzt senki számlájáról, hanem a rendőrségre bízzák a dolgot. 
Az Airbnb-n keresztül akár olyan különleges helyeken is megszállhatunk, mint a francia Petit Bé szigeten található 17. századi Saint-Maio erődkastélyFotó: Charly Triballeau / AFP
Itthon a rendőrség az illetékes, és ez valószínűleg tényleg komolyabb eredményeket hoz, mintha a világ másik végén a számítógép előtt ülő Miss Marple próbálná kinyomozni a rejtélyes evőeszközlopást. Persze ez akkor működik a legjobban, ha belföldi vendégekről és szállásadókról beszélünk, de nagy értékű lopásoknál minden esetben az az első, ha rendőrségi feljelentést tesz az érintett.
„A gyanúsítgatások alapvetően mindig a vendégértékelésekben szoktak kibukni, majd vagy az egyik vagy a másik fél szokta jelezni a gyanúsítás tényét. Amit tudunk ilyenkor tenni, hogy az értékelést minden esetben addig levesszük az oldalról amíg egyik vagy másik fél hivatalos dokumentumot nem nyújt be. A lopás tényét a rendőrség tudja kivizsgálni, így ha a szállásadó vagy a vendég részéről felmerül ilyen gyanú, akkor első körben a rendőrséget kell hívni, akik felveszik a jegyzőkönyvet vizsgálódnak” – írja a Szállás.hu, amely ha beigazolódik a lopás ténye, akkor többet nem dolgozik együtt a partnerrel. Ugyanakkor kiemelték, hogy még nem fordult elő, hogy bármelyik szállásadóval így kellett volna eljárni.
Volt már olyan is, hogy a vendég azzal vádolta a partnert, hogy az részegen fogadta, viszont mivel toxikológia eredményt nem tud benyújtani, és rágalmazás, személyi jogsértés, hitelrontás kategória hivatalos bizonyítékok hiányában, így ezeket az értékeléseket is törölni szoktuk.
Ha a vendégről derül ki lopás vagy rongálás, abban szintén a rendőrség az illetékes, mi nem vagyunk alanya a szerződésnek ami a vendég és a szállásadó között jön létre
– írta megkeresésünkre Keresztes Nóra marketingmenedzser.
Nem kell azonnal a legrosszabbra gondolni, de nem árt megijedni
Nem lehet azt mondani, hogy kifejezetten gyakori, hogy lopással vádol meg egy szállásadó egy vendéget anyagi hasznot remélve, de a fórumok tanúsága szerint azért szép számmal fordulnak elő ilyen esetek. Vagy csak olyanok, amikor a szállásadó nem biztos, hogy melyik vendége tulajdonított el valamit, ezért minden vendégének ír, akik a kérdéses időszakban nála laktak. És a beszámolók szerint szép számmal vannak olyanok is, akik megpróbálnak nyerészkedni, igaz, ezeket a szállásadókat keményen próbálja szankcionálni az összes szálláskereső oldal. A leggyakoribb, hogy a szállásadó a hivatalos procedúra indítása helyett, első körben privát üzenetben veszi fel a kapcsolatot, és megad egy számlaszámot, amire az összeget át kell utalni.
Néhány esetben pedig megértően és már-már jó fej módon felajánlja, hogy elég az ár felét kifizetni, és ezzel mindenki jól jár, de leginkább a hamisan megvádolt vendég, aki így megússza a rendőrséget, és azt is, hogy egy életre kitiltsák a szállásfoglaló oldalról. Ha ilyenbe akad, akkor kedvesen utasítsa el az ajánlatot, és ragaszkodjon a hivatalos procedúrához, mert valószínűleg a házigazda le akarja húzni. A legjobb, ha nagyon türelmesen és készségesen végigcsinálja a procedúrát, az esetek többségében ugyanis a szállásfoglaló oldalak nem hasraütés-szerűen döntenek arról, kinek is van igaza."
Hungary,2019-08-13,Index.hu,https://index.hu/gazdasag/penzbeszel/2019/08/13/fesztivalpiac_novekedese_sziget_turizmus/,Megkerülhetetlenné váltak a fesztiválok,"A fesztiválipar felfutása egy valódi XXI. századi jelenség. Egyszerre van jelen benne a zeneipar digitalizálódása, az olcsóvá váló repülés, a közösségi lakáskiadás és a mobilozó-szelfiző generáció fogyasztóvá érése. Akárhogy is, a fesztiváloknak, illetve a hozzájuk hasonló, de nem zenére, hanem mondjuk a sportra építő többnapos rendezvényeknek növekvő súlya van a világ turizmusának alakításában, és szerepük meghatározó lehet a turizmus időbeli és térbeli széthúzásában is.
Bár a Sziget története még az elmúlt évszázadban indult, a nemzetközi fesztiválipar elképesztő ütemű növekedése és valódi iparággá válása igazi XXI. századi jelenség. Szükség volt hozzá a zenei streaming elterjedésére, vagyis arra, hogy a lemezkiadás helyett ismét a koncertezés váljon a zenészek fő bevételi forrásává.
Enélkül valószínűleg ma is a rétegműfajok előadói, DJ-k és a 90-es években jellemző playback bandák uralnák a terepet. Ugyancsak a fesztiválipart támogató jelenség az olcsó repülés és az Airbnb. Kétségtelen, hogy a fesztiváloknak továbbra is nagy vonzereje a helyben lakás, azaz a sátrazás, de ahogy a fesztiválozók átlagéletkora (és anyagi ereje) is növekszik, nő a kényelem utáni vágy is, így egyre többen szállnak meg a fesztivál területeken kívül, akár hotelekben, akár kiadott privát lakásokban.
Mindez persze önmagában kevés lett volna a mai fesztiválkultúra kialakulásához. Manapság a fesztiválozás közösségi médiás jelenség, a résztvevőknek nem csak a jelenlét fontos, hanem az is, hogy ezt kifelé is meg tudják mutatni. Eközben viszont hiába csökkent az utazási költség, a fesztiválok egyre drágábbá, komplexebbé váltak, így a mára kialakult népszerűségéhez kellett az is, hogy a millenniumi generáció a pénzének egyre nagyobb hányadát akarja – például felhalmozás helyett – élményadó tevékenységekre, utazásra, bakancslistákra, kultúrára, vagy más azonnal posztolható eseményekre fordítani. Az eredmény látványos: egész nyáron érkeznek a hírek a különböző fesztiválokról, és
csak Magyarországon 3000 – többségében persze igen kis léptékű – fesztivált tartanak nyilván.
Az ausztrálok, a svédek és a norvégok költenek a legtöbbet fesztiválokon. Forrás: Festicket Festival Insights 2018
Ahogy a 80-as 90-es években kicsiként induló, erős civil romantikával áthatott rendezvények, növekszenek, skálázódnak, sikeressé válnak, a romantika úgy megkopik, cserében jön a professzionalizmus, kiszámíthatóság, a jobb kiszolgálás, fejlesztések, ezeknek mind egyenes következménye az áremelés is. Nemzetközi és hazai pályán is adottak a minták, az iparág konszolidálódik, egyre több a nagyobb szervező és lebonyolító hálózat. Így vált a Sziget is a növekedés egy bizonyos pontja után egy nagyobb rendszer részévé a stratégiai befektető általi felvásárlással.
Az igazi nagyság azonban csak kevés fesztivál kiváltsága, a nagy méret valódi profi folyamatszervezést és tervezést igényel, ennek technikái leginkább a nagy nemzetközi sportrendezvények körül leshetők el. A fesztiváliparnak progresszív előképei amúgy is valahol ott, a sportrendezvények környékén keresendők.
A magyar turizmusban is a két legismertebb, leginkább márkázott esemény a Sziget és a Formula 1 Magyar Nagydíj. Ez a két esemény Budapest külső megítélésében és a konkrét beáramló értékben is évtizedek óta a kiemelkedő tényező. A Sziget a mostanra 500+ ezres nézőszámával – a napok közti halmozódást leszámítva is – egészen kiemelkedő turisztikai vonzerőt jelent, ahogyan a Formula 1 is az, ha azt tekintjük, mennyien döntenek kizárólag emiatt évente egy magyarországi látogatás mellett.
A Sziget kiemelkedik a magyarországi fesztivál események közül, a mögötte következő 100-200 ezres klub tagjai (Balaton Sound, Volt, EFOTT, Campus, SZIN) ugyancsak jelentős vendégforgalmat generálnak (a Balaton Sound külföldi vendégeinek aránya az évek alatt 5-ről 30 százalékra emelkedett), de szerepük az összképet tekintve nem fogható a Szigetéhez. Annál fontosabbak viszont a kül- és belföldi turizmus térbeli és időbeli eloszlatásában, aminek jelentőséget nem lehet eléggé hangsúlyozni.
Nyugat-Magyarország és benne kiemelten Sopron turisztikai jelentőségének ma már meghatározó tényezője a VOLT fesztivál, ami évente több tízezer olyan embert vonz a városba, akik enélkül aligha ismernék meg a Templom utca páratlan hangulatát. A Balaton Sound, mint július eleji program, igencsak fontos szerepet játszik a dél-balatoni vendégforgalom időbeli széthúzásában, csakúgy, mint az augusztus végi Strand és az egész régiót megmozgató Nagyon Balaton fesztivál.
De a fesztiváloknak mindezen túlmutató pozitív gazdasági hatásai is vannak. Ezek közül a vendégéjszakák számára, az adófizetésre, vagy a GDP növekedésére vonatkozó adatok elég jól becsülhetők, bár az egész szektor ilyen eredményére vonatkozó tanulmánnyal nemigen találkozni, néhány eseményről azért készülnek olykor hatástanulmányok. Nehezebben mérhető, és igazolható az ismertség növekedése, a reputáció és az országimázs növelése. Az ezzel foglakozók általában a Tour de France, vagy a Giro d'Italia eredményeit hozzák fel példának, de ezek leginkább a televíziós közvetítésen keresztül ható események, szemben mondjuk egy Sziget fesztivállal, amelynek a vendégeken keresztül a közösségi média elérése a domináns.
A klasszikuson is túl vannak pozitív hatások, amik mellett nem lehet szó nélkül elmenni. A Szigetre már hosszú évek óta elsődleges branding célpontként tekint számos magyar és külföldi vállalat, a kisebb, vagy friss termékkel bemutatkozó cégeknek pedig a fesztivál remek lehetőséget biztosít arra, hogy – szó szerint – ország világ előtt megmutassák magukat.
Ugyanez – más léptékekben persze – de igaz a többi nagy fesztiválra is, ahogyan az is, hogy létük előbb-utóbb infrastrukturális fejlesztéseket is maga után von. A területileg illetékes önkormányzatok érdekeltté válnak a térség fejlesztésében, a jobb közlekedési lehetőségek kialakításában, a fesztivál területek csatornázásában, vezetékes víz kiépítésében, és más fejlesztésékben, valamint javul az együttműködésük az ezekre építeni akaró vállalkozásokkal is.
Lehet ugyan egyszerűsíteni vagy kiragadni egy-egy esetleg negatív tényezőt, de közben be kell látni, hogy a fesztiválozás mára professzionális iparággá vált, mely önmaga eredményein túl képes egy-egy régió életét befolyásolni, arculatát formálni – és nem csak azon az egyetlen egy héten keresztül, hanem éves, évtizedes távlatokban is.
(Borítókép:  Vasvári Tamás / Index)"
Hungary,2019-08-07,Index.hu,https://index.hu/english/2019/08/07/sziget_festival_budapest_hungary_survival_toolkit_faq/,Everything you need to know to enjoy Sziget Festival,"Sziget has just started, and the first day is already sold out, most likely because of Ed Sheeran's performance. The festival lasts until 13 August, there is a Ferris-wheel, Auchan prepared for the arrival of partygoers with their own DJ, and getting our money back from the FestiPay wristbrands will finally be a tad bit easier this year. We took a walk on the Óbuda Island, and gathered all the info you will need to enjoy your time on Sziget.
How do I get there?
The easiest way is the H5 suburban railway line, which was put on a tighter schedule. The stop you will need to watch for is ""Filatorigát."" During the festival, H5 will even be operational at night, there will be trains every 15 minutes on the section between the Batthyány Square and Aquincum stops. You can access H5 by subway line M2, tram lines 4-6 and 1, or tram lines 19 and 41 if you approach from Southern Buda. The night tram services on Budapest's Grand Boulevard will also run on a tighter schedule, and night bus services 901 and 918 will operate with higher capacity vehicles. BKK launched a special boat service for the time of the festival, you can take it at Jászai Mari square, the only other stop is Sziget, you can find its timetable here. If you use tram line 4-6, do not forget:
It only operates from the Corvin-negyed stop to the Buda side of Margit Bridge.
You can buy tickets for public transportation in BKK's purple vending machines all over Budapest, and at the BKK customer service point near K-Bridge, the main entrance to Sziget. It's easy to notice as it is an old, repurposed bus. Ticket vendors there speak several foreign languages. 
Fotó: Vasvári Tamás / Index
General advice for using Budapest public transportation: Install the FUTÁR app (for iOS and Android), which makes it virtually impossible to get lost.
If you prefer to take a taxi, the official provider of Sziget is City Taxi - that means they are the only ones who can take you onto the island, Budapest Taxi and Főtaxi only take you to K-Bridge. Their rate is universally 300 Ft (~€1)/km with an added 700 Ft (~€2.33) basic fee. 
If you arrive by car, you can find the official guarded parking lot at Szentendrei road 107-113, where a 10-day pass is €95, or the unguarded parking lot at Bojtár street 51, where 10 days costs you €75 - at the latter one, there is a free one-time return shuttle service to the festival area, though the organisers are asking everyone not to come by car. 
There is a direct transfer bus from Budapest Airport to Sziget, its timetables are here. It's a non-stop service, buses are leaving every 40 minutes. You can use this transfer service and all other forms of public transportation (except for 100E) for free with a City Pass, which also grants you discounts to several museums, to Lupa-beach, and a free one-time pass to a Budapest spa. You can buy a CityPass in person at the Liszt Ferenc Airport Terminals 2A and 2B, at Keleti railway station (at the tourist information centre), at Akvárium club on Deák Ferenc Square, or at any BKK sales points.
How do I get in?
Coming from the Filatorigát stop of H5, you can enter the festival area through K-Bridge, or through the H-bridge if you took the airport transfer. If you take the Sziget boat service, don't worry either - there is an entry point at the dock as well. Try going there early if you want to get in on time, as checking in takes time. If you did not get your wristband beforehand, you'll have to take your ID or passport with you, as they are necessary for checking in. But the challenges do not end with getting your wristband, you will need to get through the security checkpoint too: A limited amount of food and 2.5 litres of non-alcoholic beverages are allowed, but security will ruthlessly confiscate any alcoholic drinks, umbrellas, or potentially dangerous objects. 
Fotó: Vasvári Tamás / Index
As we mentioned above, Tuesday's already sold out, however, you can still buy one-day tickets for all the other days. You can get tickets, passes, and camping tickets on location and online, and we would suggest the second option, as getting in (without standing in the queue for tickets) will take around half an hour or more as it is. One more thing:
Only buy tickets from official sources or services that generate a new voucher (such as ticketswap),
as there are already fraudsters selling fake tickets, despite it being only the first day.
You will need to sleep too, every now and again
There are several types of accommodation available at Sziget, but most are already sold out. There are still camping lots and pre-pitched tents available at the Apero Camping (where they speak English and French as well), in Bridge Camping, in the Glamping Podpads village, and in the Eco Camping. Most campings have a reception, showers, toilets, safe deposit boxes, and Wi-Fi for free, but you have to pay for charging your phone in all of them, except for Eco Camping.
Fotó: Vasvári Tamás / Index
You can still rent tents and portable chargers, but Sziget is all out of rentable sleeping bags, yoga mats, and blankets. If you want to find accommodation outside the festival area, it's worth taking a look at Airbnb, Booking, Trivago, or Szállás.hu.
Daytime temperatures will be around 30°C all week, and temperatures will only dip 10°C lower at night, so don't forget your summer clothes and bathing suits. You might need a sweater at night, but lighter sleeping bags will be more than enough. So far, it seems rain is not to be expected.
When you're in and your tent is up,
Then you can visit all the locations and the various venues: the Main Stage and the A38 Stage are at the centre of the festival area, and Magic Mirror, House of Hungarian Music, and the SlágerFM stages are more towards the edges. You can check the line-ups at each venue here, and you can find a handy map here. 
Food and drinks are sold all over the place, but you can find a larger food court near the left side of the main stage: A hamburger is around 2000 Ft, they ask 1150 Ft for a hot-dog, a gyros will cost you anywhere from 2000 to 3000, and a large slice of pizza is 1100 Ft. Drinks cost the same everywhere, but apart from buying canned or bottled beverages, you will need to get a reusable cup for them by putting down a 450 Ft deposit first.
Dreher beer on tap is 750 FT, 850 in a can, and the alcohol-free version is 650.
Wines cost 470 Ft/dl, a spritzer (fröccs) is 670 Ft. 
Beverages cost anywhere from 510 to 570 Ft, water is 490 Ft/bottle.
Coctails range from 2000 to 4000, and you can buy a 2-litre cocktail bucket from 10,000 to 16,000 Ft.
Fotó: Vasvári Tamás / Index
Payment is cashless, you can either use your own contactless card or you will need to get a wristband which you will have to top up. You can do that through Sziget's app (available for iOS and Android) or at top-up points at the festival. Getting your money back from the wristband will be easier this year - after Sziget raked in around a 100 million Forints last year from non-refunded wristband balances, they decided to improve their system. Money loaded onto your wristband online will be way easier to get back. If you go to the top-up points, you will still have to get in line on the way out.
Another thing to watch: FestiPay terminals have a 10% tip as default, but you can set how much you'd like to tip anywhere from 0-20%.
Sziget, the city within the city
Besides the music blaring from the speakers, the beer in your reusable cup, and the food on your paper plate and on the end of your wooden fork, there are many other things waiting for you at Sziget, such as:
Sziget's very own Aldi grocery store, where you can buy water by the carton, and even raw meat which they will happily grill for you,
Fotó: Vasvári Tamás / Index
Two tobacco stores - one near K-Bridge, the other right next to the Aldi,
A beach near Siesta Camping, where you can bathe in the Danube,
You can get a tattoo that costs around 22-45,000 Forints, or henna, if you want something less permanent and way cheaper,
You can try boxing for 600 Ft,
Fotó: Vasvári Tamás / Index
There is a festival shop near Magic Mirror where they sell chargers, tents, sunscreen, and everything else you could possibly need,
If merch is boring, there are Tom and Jerry and zombie masks, bunny ears, costumes, and whatever else necessary for partying in proper style.
If all of that is not enough for you, you can take a ride on the Ferris-wheel for 2800 Forints.
This article is a slightly edited translation of the original published in Hungarian by Index.
Support the independent media!
The English section of Index is financed from donations.
Support Index"
Hungary,2019-08-07,Index.hu,https://index.hu/kultur/zene/2019/08/07/sziget_fesztival_kozszolgalat_tudnivalok/,"750 a csapolt sör, tízezer a vödrös koktél
Ezeket fontos tudnunk az idei Szigetről","Elindult az idei Sziget fesztivál, az első nap Ed Sheeran koncertje miatt máris teltházas. A fesztivál augusztus 7-től 13-ig tart, újra van óriáskerék, az Auchan saját dj-vel készül, a pénzünket pedig tavalyhoz képest egy fokkal könnyebb lesz a fesztivál végén visszaszerezni. Bejártuk az Óbudai-szigetet, összegyűjtve mindent, ami az egy hét alatt fontos lehet.
Hogy jutok le?
A H5-ös HÉV a szokottnál sűrűbben indul, és éjszaka is jár (negyedóránként a Batthyány tér és az Aquincum között), leszállni a Filatorigátnál kell. A HÉV M2-es metróval, 4-6-os villamossal és 1-es villamossal, Dél-Buda felől pedig a 19-es illetve a 41-es villamossal érhető el. A belvárosban is sűrűbben járnak a Nagykörúton közlekedő villamosok, az éjszakai buszok (901, 918) vonalán a megszokottnál nagyobb befogadóképességű buszokat indít a BKK, a Jászai Mari térről pedig rendkívüli hajójáratok indulnak a Szigetre. Ha bármelyik közlekedési eszközhöz 4-es 6-os villamost választanánk, ne felejtsük el, hogy ott 
a Corvin-negyed - Margit híd, budai hídfő szakaszt leszámítva pótlóbusz jár.
                        
Jegyeket a BKK automatáknál és a K-hídnál kihelyezett, Ikarusból átalakított BKK ügyfélpontnál is lehet venni, utóbbinál a külföldieket célozva több idegennyelven beszélő munkatárs is várja a fesztiválozókat.
Fotó: Vasvári Tamás / Index
Ha inkább autóval jönnénk, taxizáshoz a Sziget hivatalos taxitársaságai közül a City Taxi az egyetlen, ami a főbejáraton belülre is elvisz, a Budapest Taxi és a Főtaxi csak a K-hídig szállít. A taxikhoz az egységár 700 forint alaptarifa + 300 forint/km egész Budapesten, az ezeknél drágábban szállító fake taxikat érdemes elkerülni. Aki saját kocsival jönne, az 10 napos basic parkolójegyet 24 ezerért tud venni, ezzel a Szigettől kb. 20 perc sétára lehet parkolni, de a jeggyel napi egy oda-vissza transzfer ingyenesen használható. A főbejárathoz közeli parkolójegyből 1, 4 és 10 napos van (6500/21500/29000), de a fesztivál kiemeli, hogy lehetőség szerint senki ne induljon autóval a Szigetre. Ha valaki biciklizne, de nincs sajátja, az olyan szolgáltatót válasszon, aminek a bringáját bárhol ott lehet hagyni a városon belül, ugyanis a Szigethez legközelebbi Bubi-állomástól még 30 percet kell sétálni a bejáratig. 
A külföldről érkezőknek Ferihegyről közvetlen transzferjárat indul a Szigetre, ennek menetrendje itt. A transzfer megállás nélkül közlekedik, augusztus 7 és 13 között reggel 8.45-től éjjel 0.45-ig 40 percenként. A busz visszafelé, a Sziget és a reptér között a reggeli órákban 10, reggel és délelőtt 15, később pedig 20 percenként indul. A transzfert, a BKK buszokat (kivétel 100E), illetve a hajójáratokat is ingyenesen igénybe lehet venni CityPass-szal, amihez emellett különböző kedvezmények járnak a Lupa Beachre vagy épp múzeumokba. Ehhez a 2, 5 vagy 13 napos jegyeket (5900-14900 forint) online és személyesen is megvásárolhatjuk, például a Ferihegy 2A és 2B Termináljánál, a Deák téri Akváriumban, a Keleti pályaudvaron vagy a BKK értékesítési pontokon. Utóbbi kivételével a többi helyszínen a voucher is beváltható.
Hogy jutok be?
Bemenni a Filatorigát felől a K-hídon, a reptéri transzferről leszállva a H-hídon, a hajóról pedig a Hajó bejáraton lehet. Tavaly várható volt a teltház, de az első napból kiindulva idén is érdemes hamar kimenni, ha időben be akarunk jutni. Aki nem váltotta előre ki a karszalagját, az semmiképp ne felejtse otthon a személyigazolványát vagy útlevelét (és a voucherét), ezekre szükség lesz a check-in-nél. A karszalag megszerzése után is vár ránk kihívás, ugyanis át kell menni az ellenőrzőponton: korlátozott mennyiségű ételt és egyszer 2,5 liter alkoholmentes italt be lehet vinni magunkkal, azonban az alkoholt, az esernyőt, illetve a bármilyen olyan eszközt, ami testi épséget veszélyeztet, biztosan el fogják a beléptetők venni. 
Fotó: Vasvári Tamás / Index
Napijegyet mára már nem, a többi napra viszont lehet még váltani. Bérletet, 23 óra utáni napijegyet (felező jegyet), illetve kempingjegyet is lehet helyszínen venni, a felező kivételével pedig online itt lehet jegyeket vásárolni. Mivel alapból rá kell számolnunk minimum félórát (vagy többet) a bejutásra, így érdemesebb a jegyeket online megszerezni. Fontos, hogy habár még csak az első nap van, több csaló is felbukkant Sziget-jegyeket árulva, így 
csak hivatalos forrásból, vagy olyan oldalról vegyük meg a jegyünket, ami új vouchert generál nekünk (pl. TicketSwap).
Aludni is kell
A Szigeten belül többféle szálláslehetőséget foglalhatunk, ezeknek a jelentős része (pl. a faházak, a lakóautós helyek, több előre telepített vagy saját sátras hely) elfogyott, de elérhető még saját és telepített sátor is az Apero Kempingben (itt angolul és franciául is beszélnek), a Bridge Kempingben, a Glamping Podpads faluban és az Eco Kempingben (ez a fesztivál környezettudatos kempingje). A legtöbb kempinghez recepció, fürdő- és mellékhelyiségek, értékmegőrző (ez kempingen kívül 6000ft/3 nap), illetve Wi-Fi ingyenesen jár, mobilt csak az Eco Kempingben tölthetünk ingyen.
Fotó: Vasvári Tamás / Index
A kemping extrák közül sátor és hordozható töltő még bérelhető, a hálózsák, a polifoam és a takaró viszont már elfogyott. Aki - akár ezek hiánya miatt - a fesztivál területén kívül szállna meg, azoknak a Sziget Airbnb lakásokat és hosteleket ajánl, de a budapesti szállások után kutatva érdemes lehet szétnézni még a Bookingon, a Trivago-n vagy a Szállás.hu-n is.
A fesztivál idejére végig 30 fok körüli időt mondanak nappal, ez estére is csak körülbelül 10 fokkal csökken. A 7 nap alatt várható front, kánikula és magas UV-sugárzás is, úgyhogy semmiképp nem tanácsos a nyári ruhákat és a fürdőruhát, a naptejet, frontérzékenyeknek pedig a fájdalomcsillapítót otthon hagyni (persze utóbbit italozás mellett inkább mellőzzük). Estére a pulcsi szükséges lehet, de alváshoz egy vékonyabb hálózsák valószínűleg bőven elegendő. Úgy néz ki, esőre egyelőre nem lehet számítani.
Ha már bent vagyunk és a szállás is megvan
Akkor egyrészről körbejárhatjuk a helyszíneket és a különböző színpadokat: a nagyszínpad és az A38 színpad a fesztivál közepén található, a szélén pedig többek között a Magic Mirror, a Magyar zene háza vagy a Sláger FM Színpad van. Arról, hogy ezeken a helyszíneken mely fellépőket nem érdemes kihagyni, korábban itt írtunk. Másrészt enni és inni szinte mindenhol tudunk, de a nagyszínpad rendezői balján található egy hosszabb kajás sor: itt kb. 2000 forint körül árulnak hamburgereket, 1150-ért amerikai hotdogot, 2000-3000 körül kaphatunk gíroszt, 1100-ért pedig pizzaszeletet (kb. egy családi pizza szeletét). Az italok egységárasok, a dobozos és palackos innivalókhoz nem, a többihez viszont 450-ért repoharat kell vennünk egyszer. Az árak tavalyhoz képest minimálisan drágultak, a fontosabb dolgok idén ennyibe kerülnek:
A korsó csapolt Dreher 750 forint, a dobozos 850, az alkoholmentes 650.
A borok decije 470 forint, a hosszúlépés 670, a gyümölcsbor 680 forint.
Üdítőket 510-570 között, vizet 490-ért tudunk venni.
A koktélok pedig 2000-4000 között vannak, 2 literes vödrös koktélt 10-16 ezer forintért vásárolhatunk.
Fotó: Vasvári Tamás / Index
A fizetés készpénzmentes, vagy saját paypassos kártyával, vagy a karszalagra töltött pénzzel lehet fizetni. Utóbbit egyrészt a Sziget mobilalkalmazásán keresztül, másrészt a feltöltőpontokon lehet megtenni. Idén egy fokkal könnyebb lesz visszakapni a fesztiválozás végén a pénzünket, hiszen miután tavaly közel 100 milliót kaszált a Sziget a karszalagokon hagyott pénzekből, idén fejlesztettek egyet a rendszeren: az online feltöltött pénzt könnyebb lesz visszakapni, a feltöltőpontosért még mindig sorba kell majd állni. Emellett arra is érdemes figyelni, hogy fizetésnél automatikusan 10% borravalót adunk a festipayes terminálokon, ezeket 0-20%-ig állíthatjuk. 
A Sziget olyan, mint egy kisváros
Merthogy nemcsak koncerteket tudunk hallgatni és amúgy favillával papírtálcáról ételt eszegetni, hogy a repoharunkba csapolt sörrel aztán leöblítsük: aSzigeten aztán tényleg minden van, például
elmehetünk az Aldiba olcsóbban bevásárolni több kartonnyi vizet vagy nyers húst, utóbbit az Aldi grill teraszán meg is sütik nekünk;
                        
Fotó: Vasvári Tamás / Index
két trafik is van, az egyik a K-hídhoz közel, a másik az Aldi mellett, így cigit is tudunk bent venni;
a Siesta Kempingnél le tudunk menni strandolni a Dunába;
tudunk tetováltatni 22-45 ezer forint között, jóval olcsóbban – és kevésbé maradandóan – pedig tinta helyet hennával is díszíttethetjük magunkat;
de 600 forintért akár boxgépezhetünk is.
                        
Fotó: Vasvári Tamás / Index
Elmehetünk emellett a fesztivál boltba a Magic Mirrorhoz közel, ahol naptejtől töltőn és sátrakon át mindent is bevásárolhatunk;
vagy ha hihetetlen késztetést érzünk rá, a stílusosság jegyében a fesztiválon vásárolt ruhákban, Tom és Jerry vagy zombi maszkban, jelmezben és nyuszifülekkel a fejünkön is járkálhatunk a Sziget egy hete alatt.
És ha még ez sem lenne elég, idén 2800 forintért újra fel tudunk ülni óriáskerekezni is."
Hungary,2019-07-29,Index.hu,https://index.hu/gazdasag/2019/07/29/tanacsi_lakas_airbnb_wesminster/,"Tanácsi lakást adott ki az Airbnb oldalán egy férfi, 100 ezer fontra büntették","Elég alaposan megszívta a 37 éves londoni Toby Harman, aki először Lara álnéven beregisztrált az Airbnb-re, hogy kiadjon egy tanácsi lakást London Victoria negyedében. A 2013 óta kiadó lakás több mint 300 visszajelzést kapott eddig. 
Fotó: Shutterstock
Egy visszaéléseket szűrő szoftver összekapcsolta a férfi személyazonosságát a lakással, miután a visszajelzések között többször is szerepelt a valódi keresztneve, majd a hatóságok megnézték a férfi bankszámláját, és kiderült, hogy ő volt Lara, és éveken keresztül kapta a pénzeket az Airbnbtől a tanácsi lakásért. 
A férfit bíróság elé vitték, ahol miután nem jelent meg, kilakoltatták, és 100,974 font (nagyjából 36 millió forint) megfizetésére kötelezték. 
Az Airbnb képviselője szerint a hirdetést levették az oldalról, Westminster tanácsa 1500 további gyanús lakás kivizsgálását kezdeményezte. 
(BBC)"
Hungary,2019-07-24,Index.hu,https://index.hu/belfold/2019/07/24/fideszes_polgarmesterek_tusvanyoson_jon_az_airbnb_szigoritasa/,"Kikeltek a fideszes vezetők az Airbnb ellen, már készül a szigorítás","Rendet kell rakni az Airbnb területén Budapesten - erről beszéltek Tusványoson fideszes polgármesterek és képviselők. Bajkai István elárulta, hogy már dolgozik a törvény átalakításán, nagyobb felelősségük lesz a szállásadóknak, több beleszólásuk lesz a szomszédoknak.
Mi a legnagyobb probléma a budapesti kerületekben? Min változtatnának a polgármesterek egy varázsütésre? Nagyjából egy órányi udvarias beszélgetés után hangoztak el ezek a kérdések Tusványoson a HírTv-s Velkovics Vilmostól.
Az asztalnál fideszes budapesti vezetők ültek, akik addig jobbára a kerületüket, egymást és önmagukat dicsérték. Ennél a pontnál azonban átszakadt a gát, és kiderült, hogy a fideszes vezetésű kerületekben sem rózsaszín az élet.
Egry Attila, Józsefváros fideszes alpolgármestere dobta fel először, hogy bizony az Airbnb szabályozatlansága komoly probléma. ""Itt rendet kell tenni, és ez már nem vágy. A következő félévben létrehozzuk azt a szabályrendszert, amely elviselhetővé teszi az Airbnb-t a többi házban élő számára is.
Olyan nincs, hogy az ott lakók szenvedjenek, csak mert páran Airbnb-t üzemeltetnek"".
Balról-jobbra: Borbély Lénárd, Bajkai István, Szalai Piroska és Egry AttilaFotó: Simor Dániel / Index
Józsefvárosban tavaly már elfogadtak egy rendeletet, amely megadóztatja azokat a lakásokat, amelyeket ideiglenes szállásnyújtásra használnak. Az idén január elsejétől az építményadó maximumát, 1898 forintot kell négyzetméterenként fizetniük évente az Airbnb-ből bevételt szerző tulajdonosoknak. Például egy 120 négyzetméteres lakás után 228 ezer forintot kell fizetni.
Egry azt mondta erről az Indexnek, hogy ez az adóztatásról szólt, most pedig egy olyan rendelet következik, amely a társasházi együttélést szabályozza. Tűrhetetlennek nevezte ugyanis, hogy a házban élők jelenleg semmit nem tehetnek, ha zavarják a közösségi együttélést az airbnb-zők.
Az asztalnál ülő Bajkai István - a korábban az igazságügyi miniszteri poszttal is összehozott fideszes parlamenti képviselő - innen vette át a szót. ""Továbblépek, van még egy mögöttes probléma: a birtokvédelmi eljárás."" Bajkai szerint például ha egy ír turista hajnali kettőkor hangoskodik, és egyéb módon is zavarja a rendet, hiába fordulnak a lakók a jegyzőhöz birtokháborítás miatt. Hiszen mire a jegyzőhöz kerül az eset, a turista már régen hazatért.
Hogyan lehet szigorítani? Jó néhány ötletem van. Dolgozom a társasházi törvény átalakításán, erre senki nem kért, de dolgozom.
Bajklai az Indexnek utána a részletekről annyit árult el, hogy növelni szeretné a szállásadók objektív felelősségét (vagyis hogy ők is felelősek legyenek azért, amit esetleg a vendégeik követnek el), illetve növelné a házban élők beleszólási lehetőségét a dologba. Megoldandó problémának nevezte, hogy az Airbnb-s szállasadóknak semmi érdekük a házak rendben tartása, hiszen nem laknak ott. Ezen is változtatni kell.
Bajkai IstvánFotó: Simor Dániel / Index
Csepel fideszes polgármestere, Borbély Lénárd következett, aki meglepő módon kijelentette: bár külső kerületről van szó, de Csepelen is kezdte felütni a fejét a probléma. Szerinte is szigorítani kell, de nemcsak az Airbnb-n, hanem magán a teljes birtokvédelmi eljáráson, amelynek ""a gyakorlati haszna egyenlő a nullával"". Hiszen a jegyző hoz egy határozatot vagy végzést, de nincs további eszköz a kezében - ha airbnb-zőkről van szó, ha nem.
A politikus egy további változtatást is javasolt, ha már a társasházakban élők érdekeiről van szó.
A nemzeti dohányboltok úgy működnek, mint a kiskocsmák. Küzdünk ellene.
- mondta Borbély, aki szerint hiába szabályozzák, hogy este 10 vagy 11 óra után nem lehet alkoholt árusítani a kerületben. De ekkor az alkoholra vágyók a nemzeti dohányboltokból szerzik be, majd a közterületen elfogyasztják. Szerinte ezen kell változtatni.
(Borítókép: Simor Dániel / Index)"
Hungary,2019-07-09,Index.hu,https://index.hu/kultur/eletmod/2019/07/09/zero_waste_hulladekmentes_utazas/,"Elárasztjuk szeméttel a Földet a sok nyaralással, de lehetne másként csinálni","A zero waste vagy hulladékmentes életmód nem új keletű dolog, több évtizedes múltra tekint vissza, de most vált igazi mozgalommá. Nem csoda, egyre több hír érkezik arról, hogy a műanyag elárasztotta az óceánjainkat, és hogy nemcsak a tengeri állatok fulladnak bele a szemetünkbe, hanem mi is.
Egy friss kutatás szerint átlagosan egy bankkártyányi műanyagot fogyasztunk el egy hét alatt. Szerencsére egyre több ország tiltja be az egyszer használatos műanyagokat, de talán az egyének szintjén történt a legtöbb változás, egyre többen próbálnak fenntartható módon élni, és amennyire lehet, csökkenteni az általuk vagy családjuk által termelt szemetet, például egyre több ember kezében látni kulacsot műanyag palack helyett, vagy azt, hogy vászonzsákba és nem zacskóba pakolja a péksüteményt.
Ami a minimalizmusnak Marie Kondo, az a hulladékmentes mozgalomnak Bea Johnson. Az amerikai családanya egy költözéskor döbbent rá, hogy mennyire nem hiányoznak neki azok a tárgyak, amiket ideiglenesen egy raktárban helyezett el. Három évvel később már a The New York Timesban jelent meg róla egy portré, aminek akkor még elég vegyes volt a fogadtatása.
A kommentek borzasztóak voltak. Ami valahol persze érthető, hiszen az emberek akkor még nem nagyon tudták, hogy mi az a zero waste életmód. Be kell valljam, ha 15 évvel korábban olvasok egy cikket egy olyan családról, mint amilyenek mi vagyunk, akkor én is azt gondoltam volna róluk, hogy micsoda hippik
– nyilatkozta Johnson, aki azóta igazi világsztár lett saját könyvsorozattal, rengeteg követővel.
Bea Johnson családja a zero waste életmóddal évente 183 gramm szemetet termel, amit a kezében tartott üveg tárolóban mutat.Fotó: Philippe Huguen / AFP
Ezek a hétköznapok, de mi a helyzet akkor, ha végre eljön a jól megérdemelt szabadság ideje, amikor szabadulnánk a kötöttségektől? A hazai és a külföldi turizmus is szárnyal. A 2017-es adatok szerint 1,3 milliárd utazás történt a világon, ami 6 százalékos növekedés volt a megelőző évhez képest, de sokkal beszédesebb talán az, hogy a turisták száma 2000-hez képest megduplázódott, 1980-hoz képest megnégyszereződött. Ennek pedig komoly következményei vannak, egyre több városban tiltakoznak a túlturistásodás, vagyis az overtourism ellen. Túlturistásodásról akkor beszélünk, amikor egy adott helyszín a kapacitásán felül is fogad látogatókat. Hogy csak pár példát említsünk: nemrég a Mont Blanc-on és az Everesten is korlátozták a látogatók számát, ősztől pedig minden turistának fizetnie kell, aki Új-Zélandra utazik, 2021-ig pedig lezárják azt az öbölt, ahol A part című Leonardo DiCaprio-filmet forgatták.
Szomorú, hogy egyre több csodálatos természeti kincset kell elzárni az embertől, mert nem tudott vele tisztelettel bánni, vagy amikor egy gyönyörű érintetlen helyet egyszer csak elkezdenek kiépíteni, lekövezik, odagurul egy kis büfékocsi, és szelfiző emberek lepik el. Persze nincs mit csodálkozni ezen, hiszen nagyon olcsón lehet repülni, egyre szélesebb rétegeknek elérhetőek régen elérhetetlennek tűnő úti célok. Talán nem lenne ezzel akkora gond, ha felelősséggel látogatnánk a látványosságokat. A rendet, ottani életet lehetőleg nem megzavarva, kultúrát, természetet tiszteletben tartva
– mondja Mohácsi Nusi, aki amellett, hogy Shamo bags néven zero waste tárgyakat tervez, családjával nagyon sokfelé járt már a világban, és akivel egy hulladékmentes utazásról szóló előadáson találkoztunk.
Pár éve nem tudtak Bali bizonyos részein embereket fogadni, mert annyira szemetesek voltak a partok. Élőhelyek és élőlények tűnnek el a kizsákmányolás és a kapzsiság miatt, olyan helyek, melyek embereket vonzanak oda. Egyre többen igénylik az átláthatóságot és a környezeti szempontból etikus és ökologikus megoldásokat. Nyitnak a nagyobb vállalatok is. Bízunk a változásban, de ezt nekünk is gerjeszteni kell, napról napra, amikor igent mondunk valamire, és a pénzünkkel szavazunk rá. Ahogy az utazók egyre tudatosabbak lesznek, és elvárják a szálláshelyektől, vendéglátóhelyektől ezt a szemléletet, nem is lesz más lehetőség, minthogy ők is szemléletet váltsanak
– teszi hozzá a Talpalatnyi történetek két bloggere, Dóra és Edvárd, akik az előbb említett előadáson meséltek a tapasztalataikról. A fiatal pár 2017 nyarán egy 10 napos montenegrói nyaralásra azzal a kihívással indult útnak, hogy lehetséges-e teljesen hulladékmentesen utazni.  
Szörfözők sétálnak át a kisodort hulladékkal teli Kuta Beach-en, Balin 2018. december 9-én.Fotó: Sonny Tumbelaka / AFP
Van szándék
Malnie Key Smith, az MTA és a Budapesti Metropolitan Egyetem munkatársa 2017-ben az Indexnek elmondta, hogy trendfordulóra kell számítani, és ahogyan egyre égetőbbek lesznek a turisták által gerjesztett problémák, a tudatos fogyasztáshoz hasonlóan elterjedhet a tudatos turizmus. Az első fecskék pedig már megérkeztek, a Natural Habitat Adventures utazásszervező cég 2018-ban például bejelentette, 2019 nyarára egy igazi zero waste utat terveznek a Yellowstone Nemzeti Parkba, a 14 résztvevő a pihenésük során keletkezett hulladék 99 %-át hasznosítja majd újra.
A Booking.com minden évben készít egy jelentést a fenntartható utazásról. A legújabb felmérésük szerint az emberek háromnegyede úgy véli, az utazóknak a jövő generációk érdekeit szem előtt tartva igenis törekedniük kell a környezettudatosságra. Sajnos a válaszadók nagyjából harmada nincs tisztában azzal, hogy pontosan mi az a fenntartható utazás, aztán vannak, akik tudják, de más ajánlatokat sokkal szimpatikusabbnak találnak, és vannak, akik úgy gondolják, nem engedhetik meg maguknak, hogy így utazzanak. Sokak szerint az utazási irodáknak is több ilyen ajánlattal kellene rendelkezniük, és a válaszadók majdnem fele mondta, hogy vakációzás közben sokkal nehezebben tudják tartani a fenntartható életmódot, mint a mindennapokban, a harmaduk szerint nyaralás közben ennél jobb dolguk is van.
És a szürkevízzel mi lesz?
A fenntartható, illetve tudatos utazás ugyan nem szinonimája a hulladékmentes utazásnak, de azért van összefüggés, nem is kevés, és nem szabad hagyni, hogy bármelyik kifejezés is elvegye a kedvünket, mert a kis lépések is számítanak. 
A zero waste utazás nem a tökéletes kivitelezésről szól, hanem arról, hogy milyen erőfeszítést teszünk meg
– figyelmeztet Anita Vandyke, a Zero Waste Life in Thirty Days könyv szerzője.
Repülőmérnökként pontosan tudom, hogy a légi közlekedés milyen terhet ró a környezetünkre, de amíg nincs egy tényleg fenntartható megoldás, amivel teljesen ki lehetne váltani, nagyon sok más mód van arra, hogy valamelyest minimalizáljuk a káros hatásait annak, hogy utazgatunk és felfedezzük a bolygónkat
– teszi hozzá.
Ez a kép egy cannes-i hotelben készült, ami csatlakozott a 'Grenelle Enviroment' szervezethez, amelyben már közel 160 szálloda vállalta, hogy csökkenti a környezetre gyakorolt káros hatását.Fotó: Valery Hache / AFP
Visszatérve a Booking kutatására, a megkérdezettek 73 százaléka tervezi, hogy valamilyen öko- vagy zöld szállást vesz majd igénybe az elkövetkezendő egy évben. Hogy milyen gyorsan változik a világ? Ez az arány 2016-ban csak 63 százalék volt. Egy bökkenő van csak, az embereknek nagy része nem tudja, miről lehet felismerni a környezetbarát szállásokat, milyen kategóriák és jelölések vannak, egy harmaduk pedig azt állította, sokkal szívesebben fizetnének be ilyen helyekre, ha lenne valamilyen nemzetközi standardja a zöld szálláshelyeknek. A válaszok alapján sokkal többen választanák ezt az utazási formát, ha ez különböző kedvezményekkel járna, mondjuk kisebb lenne az idegenforgalmi adó, ha ökoszállást választasz, de annak is örülnének, ha a különböző foglalási oldalakon lehetne arra is szűrni, hogy mik a zöld a helyek.
Itthon a Zöld Szállodák kezdeményezés segítheti az eligazodást. A Magyar Szállodák és Éttermek Szövetsége először 1993-ban írta ki a pályázatot, amire olyan üzemeltetők jelentkezhetnek, akik úgy érzik, szálláshelyeiket kellően környezetbarát módon működtetik. A külföldi úti céloknál az olyan oldalakon érdemes kezdeni a keresgélést mint a Green Hotel World, a BookDifferent és a BookGreener, de a nagyobb szálláskeresőknél is érdemes próbálkozni, a Tripadvisor már jó pár éve elindította a GreenLeaders oldalát, de az is megoldás, ha a Google-t hívjuk segítségül vagy felvesszük a telefont, és egy szimpatikusnak tűnő szállásnál rákérdezünk, hogy mit kezdenek az ivásra már nem alkalmas, de más célokra még felhasználható szürkevízzel, vannak-e náluk napelemek, helyi forrásokból szerzik-e be az alapanyagokat, és így tovább. 
Fejlődés
A Travel Weekly szerint az Airbnb adatai azt mutatják, hogy eddig 4,6 millió alkalommal foglaltak környezetbarát szállást, az elmúlt egy évben 50 százalékkal nőtt az igény az ökohelyek iránt, és harminc százalékkal nőtt azoknak a hirdetőknek a száma, akik ilyen szállásokat kínálnak. A Pinterest ötletgyűjtő oldal 2018-as felmérésében az emberek 74 százaléka keresett rá a fenntartható vagy zero waste utazási tippekre.
Utazóink úgy látják, hogy mindenképpen van fejlődés, de figyelmeztetnek arra, hogy mindig vannak, akik meglovagolják a trendeket, és nem szabad bedőlni a zöldre festésnek. Zöldre festésnek (angolul greenwashing) nevezzük azt, amikor a vállalatok vagy a szervezetek azért, hogy a fogyasztók szemében jobb színben tűnjenek fel, és ezáltal persze több bevételre tegyenek szert, úgy tesznek, mintha fontos lenne számukra a környezetvédelem, a környezettudatosság, miközben valójában keveset tesznek érte. Zöldre festés, ha egy káros vegyi anyagokat tartalmazó terméket úgy neveznek el, mintha természetes összetevőkből készült volna, vagy a csomagolása is azt sugallja, hogy ez aztán nagyon zöld. De ha már az utazásnál tartunk, a greenwashing kifejezés megalkotója, Jay Westervelt szerint ide tartozik az is, amikor a szállodák arra kérnek minket, jelezzük, amennyiben nem kívánjuk, hogy naponta új törölközőt kapjunk, mert a bolygónk érdekében szeretnének spórolni a vízzel, energiával és kemikáliákkal. Ez meglehetősen üres gesztus, miközben ezeknek a hoteleknek a többsége kevés vagy semmilyen erőfeszítést nem tesz annak érdekében, hogy fenntarthatóbban működjön. 
Flygskam, vagyis repülési szégyen
De nézzük, hogy praktikusan mit lehet tenni, ha megvan bennünk a szándék, hogy kevesebbet ártsunk a bolygónak. Dóra és Edvárd elhatározták, hogy ha lehet, nem szállnak többet repülőre. Úgy tartják, hogy maga az úti célhoz való lassabb eljutás is az utazás része. A repülést az olyan esetekre tartogatják, amikor legalább egy hónapig tudnak maradni egy távoli országban. Ha csak egy-két napjuk, vagy pár hetük van utazásra, akkor egy közelebbi úti célt választanak, és inkább vonattal vagy busszal mennek. Miért? Mert a repülés óriási terhet ró a környezetre, és a rövid kiruccanások a legkárosabbak ilyen szempontból (fun fact: a leggyorsabban növekvő népszerűségű utazási forma a repülős city break – vagyis amikor csak kiugrik valaki Londonba egy hétvégére). Jó tanács: ha mégis repülőre szállunk, akkor legalább közvetlen járatot válasszunk, ne olyat, amivel át kell szállni, mert felszálláskor és leszálláskor a legnagyobb a károsanyag-kibocsátás. A MyClimate oldalán a hecc kedvéért kiszámoltuk, hogy egy Budapest–Lisszabon út egy főre oda-vissza 0,982 tonnányi szén-dioxid-kibocsátást jelent, és párizsi átszállással ez 1,1 tonna.
Dóra és EdvárdFotó: Talpalatnyi történetek
Természetesen a repülőtársaságok szeretnék elérni, hogy az utasok lelkiismeret-furdalás nélkül, vagy legalábbis valamivel tisztább lelkiismerettel lépjenek a fedélzetre, ezért több cégnél is van szén-dioxid-kompenzációs, vagyis carbon offset program. A KLM-nél és Air France-nál az online jegyvásárláskor, illetve a My Trip applikáción keresztül ki lehet választani, hogy csatlakozunk-e a programjukhoz, hogy az ily módon befolyt összegből helyi környezetvédelmi projekteket támogathassanak. De hasonló lehetőség elérhető a Delta, a United Airlines, a Quantas és a JetBlue járatainal. Sőt, már a földi szolgáltatók is kezdenek rákapni az ízére, a FlixBusnál is van lehetőség arra, hogy az utasok a foglaláskor döntsenek arról, hogy hozzá akarnak-e járulni egy hitelesített klímavédelmi projekthez egy bizonyos mennyiségű CO2-kibocsátás csökkentésével.
A carbon offsettel egyetlen egy baj van: olyan, mint az újrahasznosítás, meg kell bízni a szolgáltatókban, hogy a pénzt tényleg arra fordítják, amire mi szántunk. Persze – úti céltól függően – megtehetjük azt is, hogy telekocsizunk, stoppolunk vagy éppen vonatra ülünk. Az Európai Környezetvédelmi Ügynökség szerint egy repülő átlagos szén-dioxid-kibocsátása 285 gramm/utas/km, míg a vonaté csak 14 gramm. Skandináviában emiatt egyre többen szállnak át inkább vonatra, és már külön szavuk is van arra a szégyenre, ami egy repülőút miatt törhet ránk, ez a flygskam.  
Azoknak, akik pontosan szeretnék tudni, milyen súlyos csapást mérnek a környezetre, ajánljuk svéd nonprofit kezdeményezést, a MyClimate-et. Náluk amellett, hogy ki lehet számolni az utazás ökológiai lábnyomát, szintén fel lehet ajánlani összegeket különböző fenntartható és környezetvédelmi projektekre.
Pakolj keveset!
Aki sokat utazik, tudja, hogy a takarékos (és környezettudatos) bepakolás idővel rutinná válik, nem kell hosszasan gondolkozni, hogy mire lehet és mire nem lehet szükség a nyaraláson.
 Sokan azt hihetik, hogy micsoda külön agymunka így bepakolni és ehhez igazítani az utazást. De számomra nem jelent nagyobb feladatot ebben a szellemben felkészülni egy útra, hiszen a hétköznapjaimat is így élem. Nem macerás, hanem természetes. És attól, hogy külföldre utazom és pihenek, ezekből a szokásaimból nem engedek, hiszen nem is tudnék már másképp cselekedni 
– nyilatkozza Mohácsi Nusi, aki, mint oly sokan, fokozatosan állt át a hulladékmentes életmódra, és az elején nem is tudatosult benne, hogy elindult ezen az úton.
Persze nem állítom azt, hogy garantáltan nulla szemetet termelsz majd, mert vannak kikerülhetetlen helyzetek és szemetek, de odafigyeléssel jelentősen csökkentheted a mennyiségét, akár útközben, akár itthon
– teszi hozzá.
Kellékek a hulladékmentes utazáshozFotó: Mohácsi Nusi
Ami mindenképpen kell: kulacs (saját pohár opcionális), vászonzsákok, szóval minden, amit itthon is használnánk. A Talpalatnyi történetek bloggerei szerint mobil víztisztítóba csak akkor érdemes befektetni, ha olyan országokba megyünk, ahol félő, hogy nem jutunk tiszta ivóvízhez, de Európában nyugodtan használhatjuk a közkutakat, Magyarországon van is egy alkalmazás, amivel ezeket meg lehet keresni, illetve mindig érdemes megkérdezni a helyieket is. És nem kell szívbajosnak lenni, az éttermekben is nyugodtan be lehet menni a mosdóba, és célszerű a repülésnél is a biztonsági vizsgálat után feltölteni a kulacsot.
Három megszólalónk szerint a cél, hogy bárhova is megyünk, beférjünk egy kézi poggyászba. A helyspórolás miatt érdemes többfunkciós dolgokat magunkkal vinni, ilyenek például a különböző vászonkendők, amik szalvétának, törlőrongynak és csomagolóanyagnak is jók. Ruhából sem kell sokat pakolni, ha valaki couchsurfinngel, akkor számolhat azzal, hogy a korábbi vendégek eleve hagytak ott ruhákat, illetve charity shopból is lehet vásárolni, majd ezektől ugyanúgy meg lehet szabadulni, ahogyan szereztük őket. Jó esetben pedig lehet a szállásadónál is mosni, és a tapasztalatok szerint el kell fogadni az ilyen felajánlott lehetőségéket, nem kell lelkiismereti kérdést csinálni abból, hogy nincs mondjuk mosódió, csak hagyományos mosószer. Ahogy már mondtuk, ez az egész nem arról szól, hogy hajszoljuk a tökéletességet, hanem az optimális egyensúly megtalálásáról.
Minek még egy hűtőmágnes?
Ami a szabadidőt illeti, a már korábban említett felmérésben résztvevők fele mondta azt, hogy vakáció közben keresik a környezetbarát megoldásokat, például amikor csak lehet gyalogosan vagy biciklivel közlekednek, és a megkérdezettek háromnegyede szeretné, ha a pénzt, amit elkölt, a helyi közösség tudná kamatoztatni. Ehhez úgy tudunk hozzájárulni, ha nem a legelső mekibe ülünk be kajálni, hanem helyi éttermeket, büféket keresünk, vagy a piacon veszünk magunknak alapanyagokat, és azokból főzünk.
Ezzel összhangban kerülni kell a tömeggyártott szuveníreket, illetve ne gyűjtsük a szórólapokat és hasonlókat. Ha van nálunk telefon, abban az egész világ benne van, több olyan térképszolgáltató is létezik, amik offline is működnek, például a Maps.me. Ha csak itthon megyünk kirándulni, akkor is érdemes utánanézni, milyen választási lehetőségek vannak, a HuMap térképalkalmazás az egész országot lefedi kirándulótérképekkel, a Bükki Nemzeti Park Facebook-oldalán pedig már online is lehet vásárolni, és a dokumentációt igyekeznek elektronikusan intézni, illetve vannak térképes, információs alkalmazások. 
Aki igazán hardcore környezettudatos, az kávézó helyett utazás közben is hódolhat hulladékmentesen a kávészenvedélyénekFotó: Mohácsi Nusi
Ha természet közelébe szeretnénk jutni, akkor olyan látványosságot válasszunk, ahol nem a turisták, hanem az élőlények a legfontosabbak – nyilatkozta Justin Francis, a Responsible Travel vezérigazgatója. Ázsiában például érdemes kerülni az olyan elefántmenhelyeket, ahol elefántháton utaztatják a turistákat. A National Geographic nemrég közölt egy hosszú riportot arról, hogy egyes rezervátumokban és vadvédelmi központokban sanyarú körülmények között élnek az állatok.
Amíg lesznek olyan emberek, akik menőnek tartják azt, hogy egy nyomorultul tartott, benyugtatózott tigrissel fotózkodjanak, amit aztán felraknak valamilyen közösségi oldalra, addig lesznek helyek, ahol ezt megtehetik, ahol kizsákmányolják ezeket az állatokat, hogy csak egy példát említsünk. Fontos, hogy beszéljünk ezekről a kérdésekről, és vigyázzunk arra, amink van, ne csak egy játszótérnek tekintsük bolygónkat
– figyelmeztet a Talpalatnyi történetek két bloggere.
 (Borítókép: Az üveget, vagy a műanyagot választod? A műanyaggal az életed megy tovább a ""normális"" kerékvágásban, az üveggel viszont már soha többé nem lesz olyan a bevásárlás, mint régen volt. Fotó: picture alliance / Getty Images Hungary) 
Klímaváltozás, környezettudatosság, fenntartható jövő. Ezek nem csak trendi hívószavak, hanem a közös valóság, amiben mindannyian élünk. A Zöld Indexen mi is kiemelt figyelemmel foglalkozunk ezekkel a témákkal. Ha te is fontosnak tartod, hogy azoknak is élhető bolygójuk legyen, akik ma születnek, csatlakozz hozzánk a Zöld Indexen.
Csatlakozom a Facebookon
Tovább a zöld cikkekre"
Hungary,2019-07-23,Index.hu,https://index.hu/gazdasag/2019/07/23/fintech-forradalom_2.0_-_az_a_ceg_jo_amelyik_megoldja_a_fejfajasodat/,"Az a cég a jó, amelyik megoldja a fejfájásodat","Egy frissen érkezett külföldinek nem is olyan egyszerű Londonban bankszámlát nyitnia. Kenyai farmerként elég sok időt vesz el megtalálni a vevőket. Aki egy nyugat-európai étteremben kéri a számlát, átlagosan 12 perc múlva fejezi be a fizetést, Afrikában évente kétmillió ember hal meg hiányos orvosi ellátás, rossz gyógyszerek miatt. Ezek bizony jobb esetben kellemetlenségek, rosszabb esetben tragédiák. Mindegyikre van fintech-megoldás.
A fintechek egyre inkább itt vannak az életünkben. Egy iparági felmérés szerint 2018-ban 39 milliárd dollárnyi friss befektetés (vagyis az összesített magyar GDP egyharmada) érkezett fintechekbe, vagyis azokba az innovatív cégekbe, amelyek valamilyen módon a pénzügyi világban nyújtanak modern szolgáltatásokat.
A boom tehát nem lassult, sőt, a befektetett volumen egyetlen év alatt (2017-ről, 2018-ra) megduplázódott. Pár év alatt az induló vállalkozások közül már több mint kétszáz nőtt fel „unikornissá”, vagyis legalább egymilliárd dollárt érő céggé. Itthon ezek, a zömében amerikai, brit és kínai cégek szinte teljesen ismeretlenek, de például az észt Bolt (korábban Taxify), az amerikai Airbnb, vagy a brit-orosz Revolut azért itthon is népszerűek.
Itthon most törnek majd be
Magyarországon ráadásul ez az egész fintech-forradalom több szempontból is nagyon aktuális. Mi is több cikkben foglalkoztunk, például itt és itt azzal a folyamattal, hogy a PSD2 európai direktíva 2019. szeptember 14-én nagyon hirtelen megváltoztatja az életet a hazai bankszektorban. Ha esetleg a hazai nagybanki lobbi esetleg fékezi is majd a folyamatot, megállítani nem tudja, hamarosan egészen biztosan elérkezik Magyarországra is a sok értelmes újítás.
Vagyis
a kártyás és online fizetések biztonságát növelő sztenderdizáció,
illetve az open banking, az a nyitás, amelynek során bizonyos ügyféladatok megfelelő ügyfél-felhatalmazás, hitelesítés után elérhetővé válnak más bankok, de az innovatív fintechek számára is.
De vajon mit tudnak, és hol léphetnek be a leginnovatívabb cégek? A Mastercard meghívására Belfastban, Észak-Írország fővárosában jártunk, ahol éllovas fintechek megoldásaival találkoztunk, valamint olyan fejlesztésekkel is, amelyek ma még nem léteznek, sőt akár utópisztikusnak is tűnhetnek, de egyáltalán nem biztos, hogy nem ez lesz a jövő iránya. Öt ilyet mutatunk be:
Provenance: minden termének van egy sztorija
Az emberek, például a banki ügyfelek modern beazonosításával sok fintech foglalkozik, a PSD2 során még fontosabb lesz a kétfaktoros azonosítás, biztosan teret nyernek majd a modern biometrikus azonosítások például, az ujjlenyomat, a tenyérkép, a vénaszkenner, az arckép, az írisz, a retina, vagy akár mozgás és hang alapján is egyre pontosabban azonosítanak be embereket a masinák.
A Provenance azonban nem ezzel foglalkozik, hanem blockchain technológiával a tárgyakat képes „személyesen” beazonosítani. Ennek meg mi értelme lenne? Nagyon leegyszerűsítve arról van szó, hogy amikor az okos telefonunkkal ráközelítünk egy Provenance-ügyfél cég termékére, például egy Gucci táskára, vagy egy autóalkatrészre, esetleg gyógyszerre, akkor a cég applikációja pontosan beazonosítja, hogy a termék mikor készült, mikor vette át a nagykereskedő, milyen raktárakban fordult meg.
A blockchain éppen erre jó, lehet rá új információkat vinni (például azt, hogy egy bitcoinnak ki az új tulajdonosa), de a múltat már nem lehet megváltoztatni, nem hamisítható a rendszer.
         A bejegyzés megtekintése az Instagramon            P R O V E N A N C E (@provenancehq) által megosztott bejegyzés, Máj 11., 2017, időpont: 9:13 (PDT időzóna szerint) 
Mire jó ez az egész? Természetesen a Gucci táska esetében elsősorban arra, hogy a vevő biztos lehessen abban, hogy a táska a Gucci üzemében készült, és nem két utcával arrébb, egy hamisítványokat gyártó dél-kelet-ázsiai soron. Ám ez a rendszer akár magasztosabb célokat is szolgálhat. élelmiszerbiztonságot, egy alkatrész valódiságát, gyógyszer-hitelesítést – mesélte Ken Moore, a Mastercard Labs globális vezetője.
Afrikában évente közel 2 millióan halnak meg azért, mert rossz orvosi kezelésben részesülnek. Ez jelentheti azt, hogy
egyáltalán nem jutnak orvoshoz (Maliban például az egész országban egy fül-orr-gégész dolgozik),
hogy sarlatánok, varázslók félrekezelik a beteg embereket,
de azt is, hogy értéktelen, hamis pirulákkal vezetik félre a betegségben szenvedőket.
Természetesen ma még nem feltétlenül reális, hogy egy nagyon szegény szub-szaharai országban okostelefonokkal „szkennelik” a vásárlók a gyógyszeres dobozokat, de már ma is a világnak meglepően sok olyan része van, Dél-Kelet-Ázsiában, az arab világban, ahol az orvosi, vagy a pénzügyi infrastruktúra gyenge, de mégis mindenki okos telefonokkal járkál.
Monese: bárhol lehet bankszámlád
Általában is elmondható, hogy azok a fintechek a legjobbak, amelyek valakinek a „fejfájását” oldják meg. Szó szerint, mint az előző sztoriban, vagy átvitt értelemben, mint a következőben. Az észt Norris Koppel sztorija például azért nagyon hiteles, mert a bizniszét a saját esetére alapozta, és ez bejött. Észtország, a Skype és megannyi ICO és startup hazája rettentő fejlett az e-ügyekben.
Koppel itt élt, gyors és minőségi pénzügyi szolgáltatásokhoz szokott. Amikor Londonba költözött, meglepődve tapasztalta, hogy hiába volt jó ügyfél Észtországban, brit banki előtörténet (track record), vagyis elsősorban hiteltörténet nélkül nem tud számlát nyitni.
Nem volt még állandó londoni lakcíme, nem voltak hónapokra visszamenően befizetett közüzemi számlái. Ez pedig elengedhetetlen volt a számlanyitáshoz, az meg a munkavállaláshoz, a fizetése fogadásához. Végül a dolog pár hónap alatt megoldódott, de Koppel agyába bevésődött az eset, és elhatározta, hogy erre a „fejfájásra” egyszer még startupot fog alapítani.
Így is történt, elindult a Monese, amely nem bank, hanem bankokkal (Nagy-Britanniában például a Barclays-zel) megállapodó fintech, amelyik egy rettentő gyors, mindössze három perces okostelefonos ügyfélazonosítás után (fotó egy igazolványról, fotó önmagunkról, pár adat megadása) a külföldön munkát vállalóknak (ha tetszik a gazdasági bevándorlóknak) segít bankszámlát nyitni.
Fotó: Monese
Az alapító az Indexnek elmesélte, hogy mivel természetesen pontosan tudják követni, hogy az ügyfeleik milyen nemzetiségűek és milyen városban nyitnak számlát, azt is látják, hogy valóban az expatek számlanyitása maradt a fő üzletük ma is.
Természetesen a cég szempontjából az is fontos, hogy az egyszerű számlanyitás után az ügyfelek velük maradjanak, ezért a társaság versenyképes is. Bár nem ingyenes, de nagyjából 4,95 fontért kínál szinte mindent (még nemzetközi ATM-használatot is) tartalmazó csomagot. A Monese ugyan ma még nem nyereséges, de láthatóan a növekedésen, a minél több országon és a minél több ügyfélen van egyelőre a hangsúly. Koppel elmesélte, hogy
Kezdeti ösvény
A Monese rendszere, ahogyan nagyon sok más fintech ugyan független a Mastercardtól, de a hatalmas, magát nem kártyatársaságként, hanem technológiai céként azonosító társaság mégis egy szervezett program keretében támogatja az ilyen kezdeményezéseket – mesélte el Amy Neale, a Mastercard Start Path vezetője.
A kezdő fintecheknek indított start path (kezdeti ösvény), programba eddig a világ szinte minden részéről 1500 startup kapcsolódott be.
A fintecheknek ebben az a buli, hogy nem kell beköltözniük valamilyen inkubációs házba, de mégis szakmai konzultációt, kapcsolati hálót kapnak, és az ötleteiket kipróbálhatják a Mastercard hatalmas adatbázisán és ügyfélkörén.
A Mastercarnak pedig az előnyös, hogy rálát arra, hogy az alaposan megszűrt, így nyilván magas minőséget jelentő fintechesek min gondolkodnak, hol fejlesztenek.
az 500 milliós Európában 137 millió ember van, aki munkaképes korú, de nincsen bankszámlája, rajtuk segíteni értelmes cél és a magas szám komoly növekedési potenciált is jelenthet a következő évekre.
Kionect és 2KUZE: kenyai okos megoldások
A különböző fintechek nem csak a legfejlettebb központokban, Londonban, Szingapúrban, New Yorkban, vagy Berlinben segíthetnek az embereken, de akár Nairobiban is. A címben említett két fejlesztés (utóbbit Bill és Melinda Gates alapítványa is támogatta) afrikai kisvállalkozásoknak és farmereknek segít.
Előbbinél egy okostelefonos app segítségével a kisebb boltok tulajdonosai könnyen rendelhetnek árut, vagy akár kérhetnek mikrokölcsönt (az állam szempontjából pedig az sem utolsó szempont, hogy a digitalizációval láthatóvá, adóztathatóvá válik az áru- és pénzforgalom).
Utóbbi esetében pedig egész Kelet-Afrikában nagyon kicsi afrikai piacterek (marketplace-ek) épülnek. A helyi gazdák egyik legnehezebb feladata, hogy a mezőgazdasági munka mellett a távoli piacokra elvigyék az árut, ott értékesítsenek és vagy a lakosságnak, vagy a felvásárlóknak eladják a kakaót, a kávét, a teát, a babot.
Információs pont helyi farmereknek Kenyában 2007-ben.Fotó: Brent Stirton / Getty Images Hungary
Az alkalmazás a vevőket és az eladókat köti össze. Olyan, mint egy kis tőzsde, elektronikusan látható az aktuális vevők és eladók listája, a friss árszint és ezzel a farmerek sok utazást, időt, energiát takaríthatnak meg.
The Open: a vezető golfesemény
Idén júliusban Észak-Írország éppen rettentő büszke volt. A világ talán legrégebbi, de golfban mindenképpen a legősibb versenye, a The Open, vagyis a britek, idén 148-adszor megrendezett nyílt golfversenyének helyszíne változó, de szinte mindig Skócia, vagy Anglia a házigazda. Az eddigi 147 versenyből csak egyet rendeztek Észak-Írországban, de az idén újra a Royal Portrush Golf Club adott otthont a versenynek.
Ez egy elképesztő show, olyan, mint a Sziget Fesztivál, csak a közönség nem a különböző sátrak és színpadok között vándorol, hanem a Rolex, a Boss és a Ralph Lauren üzletei és a golfpálya egyes lyukai között, amelyeket kisebb, vagy nagyobb lelátókkal vesznek körül.
A The Open golfverseny a Royal Portrush Golf Club területén 2019. július 20-án.Fotó: Paul Childs / Reuters
A Royal Portrush golfpálya közönsége is tele van nagyon elegáns, természetesen csakis a golfnak megfelelő öltözékben pompázó férfiakkal. A jövő vásárlási élményeinek bemutatására is alkalmas a The Openre fejlesztett demo.
Ennek az volt a lényege, hogy a shopban rá lehet közelíteni a telefonunkkal a termékekre, és az feldobja a termék árát, jellemzőit, de azt is meg lehet nézni, hogy milyen méretekben, milyen színváltozatokban van még a termékből. Az applikáció ajánl egyéb termékeket is, és választhatjuk a cipelés helyett azt is, hogy a pénztárnál várjon minket összekészítve a termékkosár, ám aki még csomag nélkül nézné végig a versenyt, kattinthat a házhoz szállításra is.
Gyorsétterem mesterséges intelligenciával és fizess azonnal!
Végül két sztori az egyik leggyakoribb fizetési élményünk világából, az éttermekből, a gyorséttermekből. Ezt az élményt sok fintech és a legnagyobb cégek házon belüli csapatai is szeretnék javítani. Az AI drive thru a gyorséttermeknek lehet érdekes, ez egy olyan hangalapú mesterséges intelligencia fejlesztés, ahol a take away rendeléseket felvevő hang valójában tejesen intelligens, ajánlani is tud, allergia felől érdeklődik, szó szerint elbeszélget a vevőkkel és közben „képben marad”, tudja, hogy mi az, amit tényleg megrendelt a vevő.
Egy baráti társaság számára pedig hasznos lehet a fizetendő összeg megosztása: ha a társaság végzett, csak kér egy képet az asztalra. Megjelenik egy intelligens felület, ahol szét lehet dobni a fizetendő összeget és a telefon érintésével fizetni is lehet.
Felesleges túlbonyolítás? Miért nem szólnak a pincérnek? Vicces adat, de a nyugat-európai országokban az éttermekben a számla kikérése és a távozás között átlagosan 12 perc telik el, pedig amikor a számlát kérjük, valójában már jellemzően mehetnékünk van.
Fotó: Shutterstock
A jövő megállíthatatlan
A klasszikus, méretes ügyfélkörrel és robosztus árbevétellel bíró cégeknek nem könnyű mostanában az élete. Úgy fejlődik elképesztő ütemben a technológia, hogy közben nem csak szigorú szabályoknak kell megfelelni, de hódítanak az új eszközök, mindenki bele akar csípni a sikeres üzletekbe, ráadásul tényleg mindenki, mindenkivel össze van kötve, nem csak a 7,5 milliárd ember, de az internet of things (IOT), vagyis a tárgyak internetének világában a 20 milliárd eszköz is.
Gondoljunk csak például a bankokra, rettentő komplex a szabályozásuk, ott van a GDPR, a PSD2, az azonnali fizetés, a kriptodevizák kihívása, és közben a fintechek az értékteremtés minden pillanatában, minden egyes részfeladatnál szeretnének lecsapni, üzletet nyerni.
Ken Moore szerint, ami a trendeket illet, három fontos irány alighanem megkérdőjelezhetetlen:
Az okostelefonok még fontosabbak, nélkülözhetetlenek lesznek, és rajtuk egyre jobb minőségben, egyre gyorsabban, egyre összetettebb banki folyamatokat fogunk működtetni,
a biztonsági kihívások velünk maradnak, de itt is gyors a technológiai fejlődés, és sokkal jobban szűrhetők a csalások, a visszaélések, mint a hagyományos módszerekkel,
miközben minden újdonságnál, így az új fizetési technológiáknál is idő szükséges a széleskörű lakossági elfogadáshoz, de a globális pénzügyi világban minden arra mutat, hogy a modern digitális csatornák szerepe nő, míg a készpénz drasztikusan visszaszorul.
(Borítókép: Shutterstock)"
Hungary,2019-07-11,Index.hu,https://index.hu/gazdasag/2019/07/11/europai_bizottsag_megfeleloen_mukodik_az_airbnb/,Európai Bizottság: Megfelelően működik az Airbnb,"Összhangba hozta szabályait a közösségi fogyasztóvédelmi előírásokkal az Airbnb online szállásközvetítő platform,  így egyebek mellett átláthatóbban tüntetik fel az árakat az oldalon – közölte csütörtökön az Európai Bizottság.
A brüsszeli testület arról számolt be, hogy az Airbnb az utóbbi hónapok tárgyalásainak eredményeként egyértelművé tette fogyasztói ajánlatainak megjelenítését, és teljesített minden egyéb elvárást is. ""Az európaiak számára idén már biztosított lesz, hogy valóban olyan feltételek mellett nyaralhassanak, mint amilyeneket a foglaláskor elfogadtak. Ezután biztosra vehetik majd, hogy a végén pontosan annyit fognak fizetni, mint amennyi a kezdőoldalon szerepelt"" - mondta Vera Jourová fogyasztópolitikáért is felelős uniós biztos.
Szálláskeresésnél konkrét időpont megadása esetén mindig a teljes ár jelenik majd meg ezentúl, a kötelező díjakkal és illetékekkel együtt, világosan feltüntetik, hogy az adott szállást magán- vagy hivatásos szállásadó kínálja-e, illetve közzétesznek egy, online vitarendezési platformra vezető linket.
Az uniós fogyasztóvédelmi hatóságok és az Európai Bizottság 2018 júliusában szólította fel az írországi központú Airbnb-t, hogy szerződéses feltételeit hozza összhangba az uniós fogyasztóvédelmi szabályokkal. A döntést az indokolta, hogy a vállalat árainak bemutatása és számos feltétele nem felelt meg a tisztességtelen kereskedelmi gyakorlatokról szóló uniós irányelvnek, a tisztességtelen szerződési feltételekről szóló irányelvnek, valamint a polgári és kereskedelmi ügyekben a joghatóságról szóló rendeletnek."
Hungary,2019-07-04,Index.hu,https://index.hu/techtud/2019/07/04/bizalom_pszichologiaja_felelem_idegenek_airbnb_uber_rachel_botsman_kiben_bizzunk/,"Bármit megtenne, ami a telefonja szerint jó ötlet?","Gyerekként az egyik első dolog, amit mindenkinek megtanítottak a szülei, hogy ne álljon szóba idegenekkel. Ehhez képest ma teljesen természetes, hogy vadidegenekkel veszünk össze az interneten egy bejegyzés alatt, vagy ismeretlenek képét huzigáljuk jobbra-balra annak függvényében, hogy tetszik vagy nem tetszik az illető.
Arra is megtanítottak, hogy ne üljünk be idegenek autójában, ma meg örülünk, ha van valahol Uber, mert az biztosan nem húz le, a telekocsis utazásokat meg a legtöbb fesztivál is promotálja mint környezettudatos közlekedési módot.
De hogy jutottunk el addig, hogy jobban bízunk sosem látott idegenekben, mint bárkiben?
Az Oxford Egyetem tanára és kutatója, Rachel Botsman a nemrég megjelent könyvében azt járja körbe, hogy a digitalizáció hogyan változtatta meg az emberek bizalmát, és az, hogy intézmények helyett idegenekben bízunk, hogyan hat a mindennapjainkra és akár a döntéseinkre is. 
A bizalom egy olyan dolog, ami nehezen leírható, mégis erre építjük az életünket. Bízom a villamosvezetőben, hogy eljuttat munkába, bízom a gyárakban, hogy nem akarnak megmérgezni azokkal a termékekkel, amiket a boltban leveszek a polcról, és még sorolhatnánk. Botsman szerint a bizalomnak számos meghatározása van, mindegyik valamiféle kockázatelemzésen alapszik, de ő inkább azt mondja, hogy a bizalom nem más, mint magabiztos hozzáállás az ismeretlenhez. Az pedig szintén összetett kérdés, hogy a bizalomra hogyan hat a technológia és a digitalizáció, hiszen mindenki életében jelentős bizalmi lépés volt, amikor először adta meg a bankkártyája adatait. De vajon mennyire jellemző, hogy ha az embert pozitív élmények érik például egy airbnb-s foglalása során, az kihat rá annyira, hogy nagyobb magabiztossággal válasszon legközelebb telekocsis utazást?
Taxi vs. UberFotó: Pablo Blazquez Dominguez / Getty Images Hungary
Elsőre egészen biztosan furcsának találja az ember az egész modellt: valóban segíteni tud-e a platform, ha valami rosszul sül el, és tényleg megbízhat-e abban a felhasználóban, aki az alkalmazás alapján például a saját lakásába fogad? De azt figyelték meg, hogy ha valaki elindul azon az úton, hogy megbízik egy ilyen szolgáltatásban, akkor nagy valószínűséggel a következő alkalommal hasonló alapelveken működő, de akár más szolgáltatásokat nyújtó platformokban is bízni fog.
Gond nélkül ülünk be mások autójába
Az Uber, Kínában a még több fuvart lebonyolító Didi, a BlaBla Car vagy bármelyik telekocsi-szolgáltatás mind arról szól, hogy az emberek betársulnak vadidegenek mellé, hogy együtt utazzanak akár több száz kilométeren keresztül. Ez jó a sofőrnek, mert többen osztoznak a benzinpénzen, és talán örül is, hogy nem egyedül kell utaznia; és jó az utasnak is, mert ez sokszor kényelmesebb, gyorsabb, de mindenképpen olcsóbb, mint a tömegközlekedés.
Hogy az illető baltás gyilkos-e, vagy hogy rendszeresen záróvonalon előz, csak más, szintén ismeretlen emberek értékeléséből tudja.
Ennek ellenére a BlaBla összesen havonta 4 millió utazást közvetít ki, míg mondjuk az Eurostar vonattársaság mindössze 870 ezret, a JetBlue légitársaság pedig 2,9 milliót. Azaz a modell működik, az emberek sokszor lelkesebben használják ezt az utazási formát, annak ellenére, hogy csak a nem hivatásos sofőr profilját és a rá leadott értékeléseket látják.
Persze lehet mondani, hogy egy sima taxis esetében is előfordulhat, hogy leint valaki egy taxis hiénát, de itt jön az a csavar, hogy pont emiatt az elmúlt néhány évben sokkal nagyobb lett a bizalom a technológiának köszönhetően, hiszen most inkább biztonságban érzik magukat az emberek, annak ellenére, hogy nem profi személyszállító ül a volánnál, hiszen van egy app, ami folyamatosan nyomon követi az utat a beszállástól a kiszállásig.
Simán besétálunk idegenek lakásába
Persze lehet mondani, hogy az Airbnb megjelenése előtt is léteztek már magánszállások, de azok mégis valahogy formálisabban működtek, ha más nem, azért, mert általában kiírták a házra nagy betűkkel, hogy szoba kiadó. Most viszont minden gond nélkül utazunk el a világ másik felébe, hogy ott sokszor nem is egy egész lakást, csak a lakás egyik szobáját béreljük. Sőt, a Couchsurfing, amikor idegen embereknél lehet aludni és sokszor tényleg a kanapéjukon megszállni néhány napra, már szinte életformává nőtte ki magát. Pedig nemcsak a szállást kereső, de a szállásadó embernek is kockázatos mindez, mégis sokan hamarabb engednek be valakit a világ másik feléből vagy más országból a lakásukba, mint ha valaki azzal csenget be, hogy a vízórát szeretné leolvasni.
Fotó: Marty Melville / Getty Images Hungary
De hasonló a helyzet, ha valaki elutazik, és szeretne egy jó éttermet találni. Hiába mondja azt az útikönyv, hogy nagyon jó az az étterem, ha több, számunkra teljesen ismeretlen felhasználó azt mondja, hogy neki nem ízlett az étel, hajlamosabbak lehetünk nekik hinni. Ha egy látványosságra az összes prospektus azt írja, hogy jó, de a kommentek egy része szerint lehúzás, akkor is elbizonytalanodunk, holott egyáltalán nem tudjuk, akiknek nem tetszett, azok milyen emberek, mit vártak, és mennyire azonos az ízlésünk. 
Tele a világ álhírekkel
Sokan mondják, hogy a médiába vetett bizalom az elmúlt években ugrásszerűen csökkent, ugyanakkor izgalmas az a kérdés is, hogy az internet előtti időkben is hasonlóan működött-e a dolog. Akkor azt az újságot járatták az emberek, amelyik eszmeisége politikailag közelebb állt hozzájuk, és ha csak abból tájékozódtak, akkor ugyanúgy egy párhuzamos világban éltek, ahol minden nagyon jó vagy semmi sem igazán jó, mint azok, akik ma csak az egyik csatorna híradóit nézik. Az emberek a mai napig azokat a híreket keresik, amik az ő narratívájukat erősítik: a Reuters felmérése szerint a közösségi oldalak miatt egyre többekhez jut el a másik oldal véleménye is, de azt figyelték meg, hogy ennek ellenére továbbra is a saját vélt vagy valós igazukat megerősítő híreket keresik.
Ne maradjon le semmiről!
Facebook
Viszont a technológia fejlődésével egyre nehezebb kiszűrni, hogy melyik hír igaz, melyik elferdített, és melyik az, aminek semmi köze nincs a valósághoz. Botsman szerint erre az a legjobb védekezés, ha megkérdőjelezünk mindent, amit látunk, ugyanakkor ebből születnek a legjobb konteók is, amikor néhányan már lassan azt is megkérdőjelezik, hogy reggel valóban felkelt-e a nap. Ráadásul a deepfake-ek világa, vagyis mikor egy ismert ember hangját, gesztusait és mimikáját is le tudják utánozni a gépek, és olyan mondatokat tudnak a szájukba adni, amihez még csak hasonlókat sem mondtak soha, egyértelműen a politikusokba vetett, egyébként is alacsony bizalom elvesztéséhez vezet, és tovább mélyítheti a valóság álhírek okozta válságát.
Haldoklik az intézményekbe vetett bizalom 
Brókerbotrány, korrupció, gyanús pályázati pénzek, egyházi visszaélések – ezek mind olyan hírek, amik pontosan az intézményekbe vetett bizalmat ássák alá. Mióta a Facebook is a világ egyik legnagyobb cégévé nőtte ki magát, egyre több bizalmi kérdés merül fel velük kapcsolatban is, igaz, erre rá is szolgáltak.
Mark ZuckerbergFotó: Chip Somodevilla / Getty Images Hungary
De erre vezethető vissza az is, hogy sokan egy teljesen ismeretlen emberek által üzemeltetett és felügyelt blokkláncalapú rendszerben is jobban megbíznak, mint a saját bankjukban, és hogy már az utazásokon sem feltétlenül a banktól kapott kártyájukkal fizetnek, hanem például a Revolut virtuális kártyájukkal. De ez a bizalomvesztés valószínűleg nem a bankokra vagy az okmányirodákra lesz a legrosszabb hatással, hanem a politikára és a kormányokra. Hogy ők milyen válaszokat adnak erre a kérdésre, az majd kiderül, de a kínai digitális diktatúra intő példával szolgálhat.
Az online bizalom igenis megváltoztatja a viselkedésünket
Ha egy taxiban veszik össze az ember a sofőrrel, mert szerinte az kerülőúton megy, az sem kellemes érzés, viszont ha az uberes értékelésében kapja meg, hogy borzalmas utas, akkor azzal azt is kockáztatja, hogy legközelebb elviszi-e egyáltalán valaki. Ugyanez igaz sofőrként is, vagy éppen ugyanez mondható el, ha airbnb-s szállásra megy valaki hotel helyett. Saját bevallás szerint az emberek a hotelben simán szétdobálják a törölközőket vagy kupit hagynak, de ha tudják, hogy a tulajdonos értékelni fogja őket, akkor ha nem is takarítják ki a lakást, de legalább nagyjából összepakolnak.
Régen, még a nagyvárosok megjelenése előtt az ember ha kölcsön akart kérni, akkor azt letárgyalta valakivel a faluban, és fizetett, mert tudta, hogy ha nem fizet, akkor annak híre megy, és elterjed róla, hogy megbízhatatlan. A digitalizáció korában valami hasonló történik, és a bizalom újra emberek között éli fénykorát, nem pedig az ember és valamilyen hivatal vagy intézmény között.
A bizalom nem tűnik el a világból, csak teljesen átalakul.
„Hozzá kell szokni, hogy nagyobb a felelősség és a kötelezettség is, de ezzel együtt meg kell hagyni emberi folyamatként, és semmiképpen sem szabad algoritmusokra bízni” – írta Botsman, aki szerint nem a bizalom hiánya jelenti a problémát, sokkal inkább az a kérdés foglalkoztatja az embereket, hogy ne fektessenek túl nagy bizalmat olyan intézményekbe, cégekbe vagy emberekbe, amik ezt nem érdemlik ki, ezért jelenleg egyértelműen azt a kérdést tartja a legfontosabbnak, hogy tulajdonképpen kiben is bízhatunk."
Hungary,2019-06-17,Index.hu,https://index.hu/belfold/2019/06/17/parlament_szunyoginvazio_lakhatasi_valsag/,Szúnyoginvázió és Tiborcz-adó a parlamentben,"A parlament hétfői ülésén a szúnyoghelyzet is terítékre került az interpellációk során. Lukács László György (Jobbik) felidézte, hogy komolyan terjed a szúnyog által terjesztett nyugat-nílusi láz Magyarországon, míg 2014-ben tíz megbetegedést regisztráltak, 2018-ban már 225-öt. Mit tesz a kormány, és van-e felelősségük a betegség terjedésében, kérdezte a jobbikos. 
Lukács László GyörgyFotó: Balogh Zoltán / MTI
Rétvári Bence Emmi-államtitkár szerint a betegség 1969 óta van jelen Magyarországon, de tény és való, hogy az elmúlt időszakban jelentősen terjed, de nem csak nálunk. Az államtitkár azzal nyugtatott, hogy a nyugat-nílusi láz az esetek 80 százalékban tünetmentesen lemegy, akkor lehet veszélyes, ha már alapból nagyon le van gyengülve a beteg immunrendszere. 
Rétvári elmondta, hogy az elmúlt időszakban Bulgáriában, Franciaországban és Olaszországban nőtt leginkább a megbetegedések száma, vagyis „láthatóan Magyarországon jobban sikerült a védekezés”. 
Ha így folytatódik a szúnyoginvázió, olyan vérszegények lesznek az emberek, mint a KDNP választási eredménye, mivel önállóan nem is indultak 
–riposztolt a jobbikos Lukács. Rétvári néhány hozzászólással később megjegyezte, hogy a Jobbik empatikusságát jelzi, hogy egy 15 ember halálához vezető betegségen viccelődik a képviselőjük, és az egész frakció nevetgélt ezen. 
Rétvári BenceFotó: Kovács Tamás / MTI
Az elmúlt években brutálisan megugrottak a lakás- és albérletárak a fővárosban – kezdte a Párbeszéd frakciójában ülő szocialista Burány Sándor, aki szerint egyre nehezebb kigazdálkodni a lakhatási költségeket Budapesten. Főleg a belső kerületekben, ahol előfordult, hogy évről évre duplázódnak az albérletárak, részben az Airbnb miatt. 
Burány azt mondta, hogy ha a kormány nem talál megoldást a probléma enyhítésére, akkor fontolják meg Karácsony Gergely Tiborcz-adó nevű javaslatát, amely értelmében az 500 millió forint feletti budapesti ingatlanokat megadóztatnák, az ebből befolyó összeget pedig szociális bérlakásépítésre költenék. (A zuglói polgármester erről lapunknak adott interjújában beszélt bővebben.)
Tállai András államtitkár szerint nincs lakhatási válság Magyarországon, viszont 2010 előtt volt, mert akkor engedték, hogy emberek százezrei vagy milliói kerülhettek nehéz helyzetbe a devizahitelezés miatt. Tállait megdöbbentette Karácsony javaslata, szerinte a szocialistáknak mindig csak az adóztatás jut eszébe, amikor a hatalom közelébe kerülnek, de figyeljék a Fidesz-KDNP megoldásait, mert adóemelés helyett adócsökkentésekkel is lehet eredményt elérni – mondta Tállai. 
Az interpellációk során szóba került még az idősek helyzete, a szociális üdültetés, az egészségügyi feladatot ellátó szervezetek parkolásának könnyítése és a Tisza szeméthelyzete is."
Hungary,2019-06-11,Index.hu,https://index.hu/belfold/2019/06/11/szocialis_lakhatas_peticio_abcug/,"Az nem segít, ha csak a legszegényebbeknek utalnak ki komfort nélküli lukakat","Egy Ausztriából indult európai állampolgári kezdeményezés szervezői szerint az Európai Uniónak igenis lennének eszközei, hogy segítsen legyőzni az európai városokban a lakhatási válságot. A “Lakhatást mindenkinek” kampányt elindító Karin Zauner-Lohmeyer az Abcúgnak azt mondta, az EU nagyon konkrét lépésekkel tudná ösztönözni, segíteni a tagállamokat és a megfizethető lakások hiányával leginkább küzdő városokat, hogy szerepet vállaljanak ennek a hiánynak a mérséklésében. Például azzal, hogy segít nekik pénzhez jutni a saját, szociális lakáscélú befektetéseikhez, vagy uniós szintű ösztönzőkkel járul hozzá, hogy a rövidtávú, turizmussal összefüggő lakáskiadás ne legyen vonzóbb, mint a hosszútávú bérbeadás az ingatlantulajdonosok számára. Magyarországon is elindult az aláírásgyűjtés. Az Abcúg interjúja.
Egy héttel ezelőtt Budapesten járt, hogy négy magyarországi partnerszervezettel, a Habitat for Humanity Magyarországgal, az Utcáról Lakásba Egyesülettel, A Város Mindenkiével és az Amnesty International Magyarországgal közösen bejelentsék, Magyarországon is elindul a  “Lakhatást mindenkinek” európai állampolgári kezdeményezés. Aláírásgyűjtéssel európai uniós szerepvállalást követelnek a szinte minden uniós országban érzékelhető lakhatási krízis kezelésére. Miért érezte szükségét annak, hogy belevágjon?
Nagyon egyszerű a válasz. Az városi lakásügynökségnél dolgozom Bécsben, és ott az európai ügyekért vagyok felelős. Ebben a szerepkörben volt lehetőségem Európa-szerte utazni, konferenciákon vettem részt, és beszéltem rengeteg, más városokban hasonló területen dolgozó kollégával, civil szervezetek munkatársaival. Ezáltal felismertem, hogy valami nagyon nem stimmel a lakhatási rendszerekkel. Egész Európában. A lakhatás túl drága, és óriási hiány van megfizethető árú lakásokból Európa szinte minden nagyvárosában. Tudjuk, Budapesten is.
Ezért döntöttem úgy, hogy elindítom ezt az állampolgári kezdeményezést. Válaszok kellenek erre a problémára, jobb európai uniós szabályozásra van szükségünk ahhoz, hogy az európai embereknek könnyebb legyen megfizethető lakhatáshoz jutni. Ehhez elsősorban több közösségi és szociális alapon épülő lakásra, és állami szerepvállalásra van szükség. A szabad piac ugyanis sosem fogja széles társadalmi rétegek számára biztosítani a megfizethető lakhatást.
Az Európai Uniónak az a szerepe ebben, hogy jobb feltételeket teremtsen a városok számára, hogy bővíthessék a megfizethető lakások állományát.
Jól értem, hogy valamilyen szinten az állami szint átugrásáról beszél? Mert azt mondja, a városokat kellene az EU-nak segítenie.
Fontos hangsúlyozni, hogy a lakáspolitika az Európai Unióban természetesen tagállami kompetencia. Azt, hogy mire van szüksége az embereknek, a helyi szereplők mindig jobban tudják. A legjobban a városi politikusok tudják, mik a helyi szükségletek. De az EU teremtheti meg a jogi és pénzügyi feltételeket ahhoz, hogy a lakhatás megfizethető lehessen, azáltal, hogy támogatja az ezen a területen megvalósuló befektetéseket.
Karin Zauner-LohmeyerFotó: Hajdú D. András / Abcúg
Konkrétan milyen pontokon látja lehetségesnek az Európai Unió szerepvállalását? Van egy öt pontos listájuk, ami az állampolgári kezdeményezés céljait tartalmazza, és ezek egy része nagyon konkrét európai uniós lépéseket szorgalmaz.
Az első konkrét követelés, hogy az EU biztosítsa a szociális és megfizethető lakhatáshoz való könnyebb hozzáférést. Jelen pillanatban ugyanis az állami támogatásokról szóló európai uniós szabályozás meghatározza, hogy csak egy bizonyos célcsoport, a leghátrányosabb helyzetűek vehetik igénybe a szociális alapon épült lakásokat. ez szerintünk nem jó. Szerintünk egy sokkal szélesebb rétegnek kellene lehetőséget adni a megfizethető lakhatásra. Ezt megakadályozza ez az említett kikötés, ezért ezt törölni kéne az állami támogatásokról szóló szabályozásból.
Bécsben például nagyon széleskörű a hozzáférés a támogatott lakhatási formákhoz, és látszik, hogy ez sikeres. (A bécsi lakáspolitikáról és a város szociális bérlakásrendszeréről szóló korábbi riportunkat itt olvashatja.)
Ez a különböző társadalmi csoportok keveredésében is segít.
Igen, erről is szól az egész. Szóval azt mondjuk: az Európai Unió ne határozza meg, hogy ki legyen a célcsoportja a támogatott lakhatásnak. A tagállamok vagy az önkormányzatok hatáskörének kell lennie, hogy a saját lakásszektorukat megszervezzék, és akár szélesebb köröknek is elérhetővé tegyék a megfizethető lakhatást. Mert ilyen szabadpiaci árak mellett már nem csak a leghátrányosabb helyzetűeknek, hanem az átlagos jövedelműeknek is szüksége lehet államilag/önkormányzatilag támogatott lakhatásra.
A második követelésük is eléggé konkrét, az a maastrichti kritériumokra vonatkozik.
Igen. A maastrichti kritériumok korlátozzák a városi önkormányzatokat abban, hogy a szociális infrastruktúrába fektessenek. Ez azért nem jó, mert itt van ez az óriási lakásigény az európai városokban, amire ezeknek a városoknak a vezetése nem tud reagálni. Ott van ez a fék, amit a maastrichti követelmények jelentenek. (Az egyik ilyen követelmény, amit az összes EU-tagállamnak vállalnia kell, hogy az éves költségvetési hiányuk nem haladja meg a GDP 3 százalékát, és a bruttó államadósságuk nem lépi túl a GDP 60 százalékát.) Azt szeretnénk elérni, hogy a szociális lakásszektorba való állami/önkormányzati befektetésre ne vonatkozzanak a maastrichti követelmények. A városi önkormányzatoknak, tagállamoknak legyen meg a lehetősége úgy forrást szerezni a lakásállomány bővítéséhez, hogy ez nem számít bele az ország államadóságába.
A harmadik célja a kezdeményezésnek, hogy javítson a lakhatásra költhető EU-s források hozzáférhetőségén. Mi a gond most ezzel?
Az, hogy jelenleg nincs direkt megfizethető, szociális lakhatási célokra elkülönített forrása az Európai Uniónak. Ha az EU reagálni akar valahogy az európai lakáskrízisre, jó lenne, ha például az Európai Befektetési Bank létrehozna erre egy programot, hogy segítse a tagállamokat, hogy tegyék a kötelességüket, és segítsék megfizethető lakhatáshoz juttatni az állampolgáraikat. Tudom, hogy Közép-Kelet-Európában fontos kérdés az elöregedett lakásállomány felújítása is.
Az, hogy az Európai Bizottság milyen formában hozza létre ezt a pénzalapot, rájuk van bízva, de valamit tenniük kell a megfizethető lakhatásért, az ebbe való befektetések segítéséért. Lehetőleg túl sok bürokratikus akadály nélkül.
Ezt az EU-s pénzalapot hogy képzelik el? Közvetlenül az EU-hoz lehetne érte pályázni, vagy – ahogy az uniós források többségét – a tagállami kormányokon keresztül osztanák szét?
Talán egy kicsit az Európai Bizottságról kellene beszélnünk. Most van öt követelésünk, és ha összegyűjtünk egymillió aláírást egy éven belül, és hét tagországban összegyűjtöttük az érvényességhez minimum szükséges számú aláírást, akkor az Európai Bizottságnak reagálnia kell a követeléseinkre. És aztán az Európai Bizottság határozza meg, hogyan reagál a követeléseinkre. Amit kérdezett, az igazából egy részletkérdés, az Európai Bizottságnak kell róla döntenie, ilyen kezdeményezéseknél, mint a miénk, ez kevésbé fontos.
Értem, de olyan szempontból mégiscsak fontos, hogy ha a tagállami kormányoknál hiányzik a politikai akarat, vagy sorozatos szabálytalanságok történnek az EU-s források felhasználásával kapcsolatban, akkor elég lényeges kérdéssé válik, mennyi szerep jut egy tagállami kormánynak a rendelkezésre álló források lehívásában.
Igen, alapvetően jó volna, ha mondjuk egy konzervatív-neoliberális politikát folytató kormányt – ami nemhogy növeli, de például privatizációval inkább csökkenti a szociális lakásállományt – meg tudnának kerülni a városi önkormányzatok, hogy önállóan lakásállomány-fejlesztési pénzekhez juthassanak. De hogy ez az Európai Unió jogi keretei között hogy lehetséges, az egy másik kérdés.
Térjünk át a következő pontra, ami azért érdekes, mert a rövidtávú lakáskiadás, egészen pontosan a turizmussal összekapcsolódó Airbnb valamiféle szabályozását követeli, de az Európai Unió szintjén. Azt gondolnám, hogy ez megint tagállami felelősség, de Önök mégis uniós szerepvállalást sürgetnek.
Ez alapvetően adózási kérdés. Szükség van egy új, európai szintű szabályozásra, hogy az olyan online platformok, mint az Airbnb használói fizessék meg ugyanazokat az adókat, mint a hagyományos szállásadók. Jelenleg ugyanis sokkal vonzóbb ez a fajta rövidtávú lakáskiadás, mint a hosszú távú lakásbérbeadás, ami tovább fokozza a megfizethető lakhatás hiányát. Az adózási szabályok megváltoztatásával lehetne ezen fordítani.
Hol tart most a “Housing for All” állampolgári kezdeményezés?
Még nagyon az elején vagyunk, a kezdeményezés hivatalosan 2019. március 18-án indult el, de hét tagállamban már elkezdtük a kampányt és az aláírásgyűjtést, a múlt héten Magyarországon is. Ma Franciaországban is elindulunk, épp Lyonban vagyok egy szociális lakhatásról szóló konferencián.
Nem sokkal vagyunk az európai parlamenti választások után, nemsokára új EP alakul, új koalíciókkal, és az Európai Bizottságnak is új vezetője lesz. Találtak már európai politikusokat, akik beállnának a kezdeményezés mögé?
Persze, több politikusról tudunk, aki támogatását fejezte ki a kezdeményezésünkkel kapcsolatban. Nyilván, a kezdeményezésünk természetes szövetségei lehetnek a baloldali politikusok, akik egy szociális Európáért dolgoznak. De fontos, hogy ez egy független állampolgári kezdeményezés, mi nem fogadunk el pénzt pártoktól.
De annak is nagyon örülök, hogy az ENSZ megfelelő lakhatási feltételekkel foglalkozó különleges jelentéstevője, Leilani Farha is odaállt a kezdeményezésünk mellé. Egy biztos: a megfizethető lakhatás kérdése most az egyik legégetőbb kérdés Európában. Óriási nyomás van a városokon, a lakáspolitikai döntéshozókon."
Hungary,2019-05-21,Index.hu,https://index.hu/kulfold/2019/05/21/ibiza_luxusvilla_heinz-christian_strache_airbnb_finca_ausztria_fpo_botrany_rejtett_kamera/,"Tessék, ön is kiveheti azt az ibizai luxusvillát, ahol megbukott az osztrák alkancellár","Az osztrák Heute újságírói kivették azt az ibizai luxusvillát, ahol 2017 júliusában Heinz-Christian Strache egy állítólagos orosz oligarcha rokonával alkudozott lazán cigizgetve, vodkát és Red Bullt kortyolgatva. Itt készült az a rejtett kamerás videó, ami miatt a hétvégén szétesett az osztrák kormánykoalíció.
A négy hálószobás, medencés fincát egy Gaetano nevű férfi adja ki az Airbnb-n, és így májusban még nem is annyira drága. A Heute újságírói 466 eurót (kb. 150 ezer forintot) fizettek egy éjszakáért. Az ár azonban a nyári szezonban jelentősen megugrik.
A villa már nagyrészt foglalt a nyári hónapokra, de július elejére még vannak szabad időpontok. Akkor öt személyre 6 éjszakára már napi 1348 eurót (kb. 440 ezer forintot) kellene fizetni érte, amiben benne van a szerviz és a takarítás költsége is. 
A Gaetano nevű férfi azt mondta: egy amerikaitól bérli a villát, és ő adja ki az Airbnb-n, azzal pedig egyáltalán nem foglalkozik, hogy ki mit csinál ott. A botrány óta viszont nagyon kelendő lett a villa, sorra érkeznek a foglalások. 
Az Osztrák Szabadságpárt (FPÖ) elnöke vagy túlságosan naiv, vagy nagyon jóhiszemű lehetett még 2017-ben, de elővigyázatosnak semmiképpen nem mondható. A Heute újságírói a szobákat bejárva azt állapították meg, hogy ugyan impozáns villáról van szó, de ez mégsem az a kategória, amit egy dúsgazdag ember venne ki magának.
Strachét márpedig egy olyan orosz nő csalta itt lépre, aki azt állította magáról, hogy ő a világ egyik leggazdagabb orosz oligarchájának az unokahúga, és legalább 250 millió eurót szeretne befektetni Ausztriában. 
Megkopott színek, pecsétes ágyneműk, gyanús szag a hálószobákban
- a Heute újságírói ezekkel a szavakkal írták le a látottakat. Az ágyneműk, a vodkáspoharak vagy a fürdőszobában lévő szappan sem exkluzív üzletekből származnak, hanem a nem túl drága tömegtermékeket árusító Zara Home-ból.
Még furcsább, hogy a kelepcébe csalt politikusnak nem tűnt fel, hogy a ház teljesen be van kamerázva. Rögtön a bejáratnál van egy térfigyelő kamera, majd a villa összes szobájában jól látható helyen vannak felszerelve kisebb kamerák (persze lehet, hogy ezek 2017-ben még nem voltak ott).
A német sajtóban a múlt héten megjelent, és azóta az egész világon elterjedt videó sem igazán rejtett kamerával készült. Az osztrák politikusok a társalgóban beszélgetnek az állítólagos orosz befektetőkkel. Strache egy kanapén heverészik, mögötte alig negyven centire van egy polc, amelyen egy olcsó dísztárgy mellett egy polcon szintén látható egy térfigyelő kamera. A konyha is be van kamerázva, mert a német sajtóban egy ilyen felvétel is megjelent az összesen 7 órányi anyagból. Egészen furcsa, hogy Strachénak végig nem tűnt fel mindez.
A Nachrichten.at arról ír, hogy Strache mégsem volt egészen gyanútlan. A 7 órás videóban szerepel egy olyan rész, ahol kiszúrja, és a találkozót összehozó párttársának, Johann Gudenusnak azt mondja, hogy
a gazdag oligarcha állítólagos unokahúgának koszos a lábkörme,
ami ebben a ligában mondjuk úgy, nem szokványos. Átverés? - kérdezi Strache Gudenustól, aki többször megnyugtatja, hogy szó sincs erről. 
Strache a hétvégén lemondott alkancellári és pártelnöki posztjáról, de egy újabb veszteséget is el kell könyvelnie. Felesége a megjelent videókon elhangzó csajozós és macsó kijelentései miatt közös gyermekükkel együtt elköltözött tőle. 
Akták
Heinz-Christian Strache ibizai videója, osztrák kormányválság
2020. jún 24.
Kurz egy titkos ülésen elmondaná, váltott-e üzeneteket Strachéval
Politikai vizsgálóbizottság hallgatta meg az Ibiza-ügyben az osztrák kancellárt.
2020. jún 18.
Ibiza-ügy: kokóztak és meg akarták semmisíteni Strachét
Furcsa társaság, egy ORF-es sztár fia, gomblyukba rejtett kémkamera: a tavaly megbuktatott osztrák alkancellár közvetlen munkatársáról drogozás közben készültek képek. Újabb részletek derültek ki az Ibiza-ügyet vizsgáló nyomozócsoport nem végleges jelentéséből.
2020. máj 27.
Megtalálták az Ibiza-botrány eredeti felvételeit
Egy 12 órás videó- és egy 8 órás hangfelvétel került elő a tavalyi osztrák kormányválságot okozó bulizásról.
Még 54 cikk az aktában
Töltés"
Hungary,2019-05-19,Index.hu,https://index.hu/techtud/2019/05/19/egyesult_allamok_bunozes_appok_nextdoor_citizen_neighbors_kozosseg_rasszizmus/,Bűnfigyelő appok konzerválják a rasszizmust,"Az elmúlt 25 évben a bűnözés meredeken zuhant az Egyesült Államokban (a különféle statisztikáktól függően 49-74 százalékot), az amerikaiak a felmérések szerint mégis úgy ítélik meg, hogy folyamatosan növekszik a bűnesetek száma. A lakossági aggodalom sajátos 21. századi tüneteként pedig egyre népszerűbbek azok a közösségi appok, amelyekkel a felhasználók élőben követhetik, hogy a lakóhelyükön éppen hol és milyen bűncselekmények történnek, ezeket meg is vitathatják, sőt jó állampolgár vagy – megítéléstől függően – jó házmester módjára maguk is jelenthetik, ha bűnesetet, illetve gyanús alakot látnak.
Közösségi önparáztatás
A környékük közbiztonságáért aggódók egész sor ilyen appból válogathatnak. (Ezek általában a bűnüldözés mellett a helyi kisközösségekre szabott más funkciókat is kínálnak, de a jelenség szempontjából ezek most mellékesek.) A legnépszerűbbek a Nextdoor, a Citizen és a Neighbors. Érdekes kérdés, hogy ezek az appok egy már meglévő igényt szolgálnak-e ki vagy inkább maguk gerjesztik a tények által indokoltnál nagyobb félelmet – valószínűleg egy kicsit mindkettő. A Neighborst például az Amazon leányvállalata, a Ring fejleszti, amely biztonsági kamerákat és más otthoni biztonsági kütyüket gyárt, így üzleti érdekük is szól amellett, hogy az emberekben tudatosítsák, milyen veszélyes helyen és kiszolgáltatottan élnek – akár a saját szomszédaiknak is.
A Ring által üzemeltetetett Neighbors app segítségével rögzített felvétel.Fotó: Neighbors / Twitter / Ring
Erre a felfokozott veszélyérzetre ráerősít a tér- és időbeli közvetlenség is: a felhasználók azonnali riasztásokat állíthatnak be a környékükön történő eseményekről, amivel sokkal több bűncselekményről szereznek tudomást, mint amennyi az app nélkül egyáltalán eljutna (illetve annak használata előtt eljutott) hozzájuk, így torzítva a közbiztonságról kialakított képüket. Ez pedig ördögi kör, mert minél veszélyesebbnek tartják az életterüket, annál jobban aggódnak, így egyre nagyobb szükségét érzik, hogy azonnal tudomást szerezzenek arról, ha valami veszély fenyeget – ez viszont egyre inkább megerősíti azt a képet, hogy valóban nagy a veszély.
Mindez nem pusztán azért problémás, mert félrevezető, hanem egészen konkrét negatív hatásai is lehetnek: a bűnözéstől való fokozott félelem hozzájárulhat a stressz-szint emelkedéséhez és ezzel egészségromláshoz vezethet.
Régi beidegződések
A jelenségnek ugyanakkor nemcsak az appok felhasználóira, de a szélesebb közösségre nézve is komoly hatásai lehetnek.
A közösségi bűnfigyelő appok felfutásának egyik oka a jelenséget elemző Vox cikke szerint a technológiai fejlődés. Bár az alaptalan félelmek és a bűn ellen összefogó helyi közösségek közel sem új dolgok, ma minden eddiginél könnyebb hírt adni a valódi vagy feltételezett bűnözőkről. Nemcsak hordozható kamerák lapulnak ott ma már mindenki zsebében, de egyre olcsóbb és ezért egyre több az otthoni biztonsági kamera is, így bőven van mivel képeket, videókat feltölteni, sőt élő közvetítést adni és nézni az appokban a gyanúsnak ítélt alakokról.
És itt kezdődnek a problémák.
Az appok felhasználói ugyanis a jelek szerint leginkább a feketéket (és más kisebbségekhez tartozókat) ítélik gyanús alaknak, jóval nagyobb arányban, mint amennyi bűnesetért valójában felelősek. Legutóbb az Amazon-féle Neighbors kapcsán merült fel ez a probléma, de az összes hasonló app küzd ezzel, amit a Nextdoor esetében még maguk a fejlesztők is elismernek.
A feketékre Amerikában még ma is nagy társadalmi nyomás nehezedik, mert a bőrszínükhöz kapcsolódó sztereotípiák miatt könnyebben válik gyanússá a viselkedésük fehér társaik szemében. Ezért igazolniuk kell a jelenlétük legitimációját olyan helyeken, ahol a fehérek alanyi jogon tartózkodhatnak anélkül, hogy bárki gyanúsnak találná őket. Ez a faji előítéletekből táplálkozó gyanakvás egyes kutatások [pdf] szerint leginkább a “fehér terekben” gyakori, azaz olyan helyeken, ahol a feketék kisebbségben vannak, illetve hagyományosan nem voltak jelen, de a dzsentrifikáció következtében megnőtt a számuk.
Ennek a társadalmi felszültségnek a legjellemzőbb megnyilvánulása, hogy az Egyesült Államokban a fehérek rutinszerűen hívnak rendőrt a feketékre már a gyanú legapróbb szikrájára is, mert bármilyen következmény nélkül megtehetik, még ha az ilyen esetekről gyakran ki is derül, hogy ártalmatlan hétköznapi szituációk indokolatlan túlreagálásáról volt csak szó. Néhány nagy visszhangot kapott példa:
Egy Starbucksban két gyanús fekete férfira hívtak rendőrt, mert még nem rendeltek semmit (mint később kiderült, azért, mert egy harmadik barátjukra vártak).
Egy 12 éves fekete fiúra, mert véletlenül a saját udvara után a szomszédéban is lenyírta a füvet.
Egy fekete diákra, mert elaludt a saját egyetemi kollégiuma közös helyiségében.
Három tinédzserre, akik a szalagavatójukra vettek ruhát, de az üzlet előtt már rendőrök várták őket, hogy átkutassák a csomagjaikat. (Nem loptak semmit.)
Három feketére, akiket betörőnek néztek, mert bőröndöket pakoltak egy autóba, pedig csak az Airbnb-s szállásukat hagyták el éppen. (A bejelentő szerint az keltett benne gyanút, hogy a távozók nem köszöntek neki.)
Egy csoport fekete nőre, amiért túl lassan játszottak egy golfpályán.
Ezt a fajta elfogultságot tehát közel sem a környék közbiztonságát figyelő appok generálják, de a felhasználók az esetleges előítéleteiket észrevétlenül átmentik az appokba is, amelyek aztán kihangosítják ezeket.
A philadelphiai Starbucksban történt letartóztatás után tüntetést szerveztek az üzlet elé a rasszizmus megfékezésére 2018. április 15-én.Fotó: NurPhoto / Getty Images Hungary
Persze mint általában, a technológia szerepe itt sem fekete-fehér, hiszen az előítéletek erősítése mellett éppen a közösségi média ad a korábbinál nagyobb teret az ebből adódó visszásságok bemutatásának is. Az ártatlanul feljelentett feketék eseteihez hasonlókat még naphosszat lehetne sorolni – de nem feltétlenül azért, mert az esetek száma nőtt meg ennyire az elmúlt pár évben, csak egyre több ilyen ügy válik széles körben ismertté, ahogy a sértettjeik vagy szemtanúik maguk számolnak be ezekről a neten, újra és újra társadalmi vitát gerjesztve a témáról.
Algoritmusba átmentett rasszizmus
Ha a technológia teszi lehetővé az öngerjesztő közösségi bűnfigyelést, akkor a helyi média hanyatlása ad neki még inkább teret. A mai átalakuló médiakörnyezetben a kis helyi lapok egyre nehezebben tudnak életben maradni, a bezáró vagy leépülő lapok miatt pedig egyre több Amerikában az információs fekete folt, ahol egyszerűen nincs, aki a helyi érdekű történésekről tudósítson. Ezt az űrt pedig egyre inkább a közösségi média tölti ki.
A probléma lényegében ugyanaz, mint a közösségi média sok más jelensége kapcsán is, az álhírektől a propaganda terjedéséig: a rendszerbe ellenőrizetlenül és igazolatlanul kerülhet be nagy mennyiségű információ, amely aztán önálló életre kel, futótűzként terjed, és maga az ennek a terjedésnek teret adó platform kölcsönöz neki hitelt, az igazságtartalmára való tekintet nélkül.
Az előítéletek átszivárgása a közösségi appokba veszélyes láncolatot indíthat el: az ezekben az appokban tett bejelentések valódi rendőri intézkedésekhez vezethetnek; ezek aztán a rendőrségi statisztikákban is nyomot hagynak; Amerikában viszont a bűnüldözésben egyre gyakrabban támaszkodnak adatelemző módszerekre, amelyek segítenek előrejelezni a bűncselekményeket; márpedig az ilyen prediktív algoritmusok fejlesztéséhez éppen a rendőrségi statisztikákat használják fel; ha viszont ezek az algoritmusok részben az előítéletek által torzított statisztikákon alapulnak, azzal ezek az előítéletek újratermelődnek abban a rendszerben is, amelynek egyik célja éppen az emberi szubjektivitás kiiktatása volna – hasonlóan ahhoz, ahogy a Google Fordító is konzerválta a betanításához használt szövegeket átitató nemi sztereotípiákat."
Hungary,2019-05-13,Index.hu,https://index.hu/info/2019/05/13/izraeli_giga_kockazatitoke-alapok_vezerei_budapesten/,Izraeli giga kockázatitőke-alapok vezérei Budapesten,"A kevesebb tőkével rendelkező befektetők számára új lehetőségeket biztosító ökoszisztémával is megismerkedhetnek az érdeklődők a Venture Capital Summit nevű kockázatitőke konferenciáján. A 6. alkalommal május 28-án megvalósuló esemény otthont ad a pénzintézeteknek, befektetési alapkezelőknek, állami pénzügyi vállalatoknak, tanácsadóknak és ügyvédeknek.
A kockázati tőkepiac utóbbi éve rendkívül eseménydús volt, a növekedés várakozáson felülinek bizonyult és számos, ismert start-up, így a Dropbox, a Spotify és a Lyft lépett a tőzsdére, több szereplő, mint az Uber, Airbnb és a Pinterest pedig idén tervezi a belépést. A piac egyértelműen lendületben van. Gigantikus mértékű, 23 milliárd Eurónyi kockázati tőkebefektetés valósult meg Európában, ami akkor is hatalmas siker, ha figyelembe vesszük, hogy az USA és Ázsia eközben 116 illetve 171 milliárd Euró tőkebefektetést könyvelhetett el.
Európa komoly növekedési potenciállal rendelkezik, hatékonyságát ékesen bizonyítja a 2018-ban Exit-ekből realizált 107 milliárd Euró, s - bár a jelenlegi növekedési ráta alapján Kína lesz 2023-ra a világ vezető VC piaca - okozhat komoly meglepetéseket. Ehhez azonban vonzónak és rugalmasnak kell lenni, arra van szükség, hogy minél egyszerűbben és gyorsabban, egyre nagyobb volumenű kockázati tőke érkezzen a régióba, a befektetésekből pedig egyre jövedelmezőbb üzletek, exit-ek vagy akár a tőzsdén is jegyzett vállalkozások születhessenek.
Nemcsak külföldön dobogtatja meg a startupperek szívét a tőzsdei bevezetés, itthon is egyre több KKV tulajdonos tartja ezt is egy reális exit lehetőségnek. Komoly segítséget jelenthet nekik a tavaly 13 milliárd forintos keretösszeggel elindult Nemzeti Tőzsdefejlesztési Alap, amely olyan vállalkozásokba fektet, amelyek vállalják a tőzsdén való megjelenést 12-24 hónapon belül. A Budapesti Értéktőzsde és a Széchenyi Tőkealap-kezelő Zrt. szerepvállalásával épülő ökoszisztéma kapcsán szerzett tapasztalatokat osztja meg a közönséggel Tóth József.
A társadalmi ügyek finanszírozásáról, a társadalmi hatás elérésének pénzügyi aspektusairól beszél Szalay Orsolya, az Erste Social Banking vezetője az eseményen, s témakörönként bemutatja, hogyan tud egy társadalmi cél bevételtermelő tétellé válni egy hosszú távú befektetés, finanszírozás során.
Az MFB Invest az egyedi befektetések mellett szerepet vállal az alapok létrehozása kapcsán is. Két tőkealap már megvalósításra került, lehetővé téve az alapokon keresztüli kihelyezéseket; az összegyűlt tapasztalatokat és a jelenlegi célkitűzéseket Garamvölgyi Balázs, az MFB Invest  vezérigazgatója ismerteti előadásában.
Különleges vendégei a konferenciának Lakatos Péter, a Videoton társvezérigazgatója, és Wolf László, az OTP vezérhelyettese, akik a vállalati, valamint magánbefektetéseikről fognak beszélgetni dr. Fehérváry Ákossal, a Baker & McKenzie partnerével. 
A befektetési portfóliók menedzselése nemrég még kizárólag a befektetői alapok kiváltsága volt, a kisbefektetőknek nem volt ráhatásuk arra, hogy az alap pontosan hova helyezze a pénzüket. Ezt a problémát oldja meg az OurCrowd nevű megoldás, amely Izraelben sikeresen szólította meg azokat a kisbefektetőket, akik portfóliójukat maguk akarták építeni és kezelni. Ezt a magyar piac számára is elérhető, mintaértékű modellt ismerteti Budapesten az OurCrowd vezetője, Jay Kalish, a Venture Capital Summit kockázatitőke-konferencia főelőadójaként. Az esemény másik külföldi keynote előadója dr. Ronen Dagon, a Compass Ventures Group elnök-vezérigazgatója, az izraeli fejlesztési minisztérium egykori tanácsadója, aki korábban a Világbank tanácsadójaként vezetett projekteket világszerte, cége, a Compass Ventures pedig már 20 éve tevékenykedik sikeresen minden fontos területen.
Az eseményen való részvétel kiváló lehetőség azok számára, akik naprakész információk birtokában kívánják meghozni üzleti döntéseiket, építeni szeretnék a kockázatitőke-befektetői kapcsolatrendszerüket, nyereségesen és hatékonyan akarják működtetni növekedésben lévő vállalkozásukat, okosan akarnak tőkét kihelyezni vagy tőkebefektetésre van szükségük.
 Időpont:   2019. május 28.
 Helyszín:   BMC - Budapest Music Center, Budapest, 1093, IX. kerület Mátyás u. 8.
 Látogasd meg az esemény honlapját!      
 
                                        Ezt a cikket  nem az Index szerkesztősége készítette. Bővebben a PR cikkről, mint hirdetési formátumról
                    itt olvashat."
Hungary,2019-05-09,Index.hu,https://index.hu/gazdasag/2019/05/09/lakaspolitika_csok_csaladpolitika_konferencia_wekerle_foiskola_berlakas_lakastamogatas_ingatlanpiac/,Már az építőipari lobbi is bérlakásrendszert követel,"A Wekerle Sándor Üzleti Főiskola lakáspolitikai témájú konferenciát szervezett abból az alkalomból, hogy hamarosan élesedik a kormány legújabb demográfiai programja, amelynek egyes elemei - mint például a kibővített csok - lakáspolitikaként is értelmezhetők.
Az eseményre nagyon különböző hátterű szakértőket hívtak meg, az előadók skálája aktív politikusoktól kezdve kutatókon és tanárokon át ingatlanszakmai szereplőkig bezárólag terjedt. Érdekes módon ennek ellenére egészen hasonló megfejtések hangzottak el, és
a legtöbbször talán épp egy olyan téma került elő az előadásokon, amelynek semmi köze a lakás- vagy népesedéspolitika aktuális irányához: az államilag szervezett bérlakásprogram teljes hiánya.
A magyar modell és a külföldi tátott szájak
Mivel az egész eseményt a családpolitika és a lakástámogatás összefonódásának friss fejleményei apropóján rendezték, elsőnek Beneda Attila, az EMMI helyettes államtitkára beszélt a kormány népesedési programjáról. A várakozásoknak megfelelően tőle főként a kormányzati törekvések elsöprő sikeréről hallhatott a csekély számú közönség, ismertette például, hogy az intézkedéseknek köszönhetően sikerült 1,5-re felhúzni a termékenységi arányszámot Magyarországon. Amivel csak néhány probléma van, például hogy azóta megint egy kicsit visszaesett, illetve hogy korántsem biztos, hogy az egésznek bármi köze van a politikához, és nem is azok szülnek akiket erre motiválni szeretnének.
Beneda AttilaFotó: Mónus Márton / MTI
Beneda mindazonáltal közölte, hogy amikor külföldön jár előadni a magyar modellről, akkor általában ""szájtátva hallgatják"" az intézkedésekről, eredményekről szóló beszámolókat, és a legnagyobb sikert a gyerekes anyák szja-mentessége szokta aratni.
Elmondta továbbá, hogy 2019 márciusáig mintegy 296 milliárd forintot költött az állam csok-ra, a családpolitikai programok kibővítésének köszönhetően pedig idén nyártól egy 2 gyermekes család akár 22 millió, egy 3 gyermekes család pedig akár 35 millió forint támogatást is kaphat az államtól. Az előadás legérdekesebb pontja az a grafikon volt, ami a családpolitikai támogatásokat GDP-arányosan mutatta meg, eszerint a kormány saját számításai már azt mutatják:
jelenleg a GDP 4,7 százalékát fordítja Magyarország erre a célra.
Ez Európában szinte biztos, hogy első helyet ér, de világviszonylatban is kiemelkedő lehet, kérdés persze, hogy kik tudnak élni vele és elérheti-e az eredeti célját.
Változni fog a lakáspiac szabályozása - de hogyan?
A konferencián beszélt Bajkai István fideszes országgyűlési képviselő, az Orbán-család ügyvédje, akinek előzetesen megadott előadáscíméből arra lehetett következtetni, hogy esetleg részleteket árul majd el arról, milyen irányba terveznek változtatni az ingatlanpiacot meghatározó, elavult törvényeken. Erről végül keveset tudtunk meg Bajkaitól, aki inkább arról beszélt hosszasan, milyen szabályozási mizériák keserítik meg a lakáskiadók, lakásbérlők, Airbnb-szomszédok életét.
Bajkai IstvánFotó: Bruzák Noémi / MTI
Szerinte a lakástörvényt 1993-ban eleve úgy fogadta el a parlament, hogy átmenetinek szánták, ehhez képest még mindig érvényben van, és a 2003-as társasházi törvény is több sebből vérzik. Például gondot jelent, hogy az Airbnb-ként kiadás is lakáscélú hasznosításnak minősül jelenleg, illetve hogy rettentő bürokratikus macera van a bérlemények felmondásával. 
A téma prezentálásából arra lehet következtetni, hogy ezeken a közeljövőben szívesen változtatna a kormány,
de egyelőre nem látni pontosan, milyen irányba, és mely szereplők érdekeit fogják inkább szolgálni a reformok. Ha tisztábbak lesznek a viszonyok az albérletpiacon és a rövidtávú lakáskiadás körül, az természetesen mindenkinek jobb, de az azért nem mindegy, hogy bérlőbarát, vagy inkább befektetőbarát irányba egyszerűsítik a szabályozást.
A befektetők uralják a lakhatás piacát
Már csak azért sem, mert a következő előadásból kiderült, hogy Budapesten már a használt lakások vásárlóinak 32,
az új lakások vevőinek 40 százaléka befektetési céllal száll be az ingatlanpiacba.
A befektetők 10 százaléka egyébként külföldi. Mehrli Péter, a Magyar Ingatlanszövetség elnöke, az MNB által létrehozott Lakás- és Ingatlanpiaci Tanácsadó Testület tagja azt mondta, ezen a piacon jelenleg 4 százalék realizálható haszon, ha kizárólag a rövid vagy hosszútávú lakáskiadásból származó bevételt nézzük, ami nem igazán jó, viszonyításképpen elég csak mellé rakni a nemzeti kötvényre ígért 6 százalékos hozamot. A pörgés magyarázata inkább az lehet, hogy sokan továbbra is masszív áremelkedéssel számolnak.
Mehrli szerint évi 25-30 ezer új lakás építésére lenne szükség, hogy a kínálat tartani tudja a lépést a kereslettel, erre ugyanakkor a jelenlegi szabályozási környezetben semmi esély nincs;
ha az áfakulcs visszatér a 27 százalékos szintre, 2023 után csak kb. évi ezer lakás épülhet.
Hogy ne így legyen, ahhoz tudatos tervezésre lenne szükség, első lépésként meg kellene határozni, mennyi új lakásra van szükség egy évben, majd ehhez igazítani a szabályozást, elsősorban az áfát. Mint mondta, ha visszaáll a 27 százalékos áfa, az fel fogja szívni az állami támogatások egy részét, miközben ugyancsak a támogatások miatt növekszik a kereslet.
Ilyen körülmények között pedig további markáns áremelkedés várható.
Az Ingatlanszövetség elnöke felhívta a figyelmet az intézményi bérlakásszektor hiányára is, továbbá szerinte össze kell hangolni az állami kapacitásigényeket a piaci lakásépítések kapacitásigényével, hogy ne vigyen el annyi kapacitást az állam, mint jelenleg.
Közeleg már a plafon?
Az utóbbi évek brutális ingatlanár-emelkedése kapcsán a konferencia előadói egyetértettek abban, hogy nincs szó buborékról a szó 2008-as értelmében, viszont többen felvetették, hogy pár éven belül beállhat egy plafon, vagy akár egy kis visszaesés is bekövetkezhet. 
Mádi László, a Wekerle főiskola tanára a lakáspolitikák történetéről szóló előadásában arról is beszélt, hogy az elmúlt 20-25 évben nagyjából 7 éves ciklusok követték egymást az ingatlanpiacon, ennek alapján nem kedvezőek az előjelek, pár éven belül számíthatunk negatív fordulatra; kérdés, hogy ez esés vagy csak stagnálás lesz. Ami viszont mindenképpen biztató, hogy hitelállomány szempontjából most sokkal kedvezőbb helyzetben van Magyarország, mint az előző piaci ciklus végén, és európai viszonylatban alacsony a lakosság eladósodottsága.
Ugyanebben a témában Balla Ákos, a Balla Ingatlan tulajdonosa megjegyezte, hogy ő nem igazán számít visszaesésre, a stagnálás időszaka viszont könnyen eljöhet pár éven belül. Balla azt mondta, bár a sajtóban rengeteg szó esik a belvárosról, valójában
az utóbbi években már a külső kerületek a rekorderek ebből a szempontból, konkrétan a 16. és a 17. kerületben volt a legnagyobb arányú árnövekedés
2017-2018-ban. Érdekes statisztika, hogy 2015 óta folyamatosan csökken Budapest részesedése a használt lakáspiac forgalmából: 2015-ben még 30 százalék, 2018-ban már csak 22 százalék volt a főváros részaránya. Balláék becslése szerint egyébként az újlakás-piac valamivel jobban pörög, mint azt a KSH számai mutatják, mert ezek a tranzakciók gyakran időben elcsúsztatva jelennek csak meg a hivatalos statisztikában.
A KSH szerint évi 2 ezer körül adtak új lakásokat az elmúlt évben, az ingatlaniroda ugyanezt a számot 5 ezer köré becsüli, ami jelentős különbség, de még mindig nagyon kevés a használtlakás-piac 30-40 ezer tranzakciójához képest. A fővárosi kerületek között egyébként ordító különbségek vannak, a rekorder 13., 11., és 9. kerülethez viszonyítva mindenki behozhatatlan lemaradást hozott össze az elmúlt években.
Alulra és felülre is szivároghat a középre célzott pénz
Ha már az eseményt a csok változásai hívták életre, beiktattak egy előadást a csok és a falusi csok potenciális társadalmi hatásairól is. Hegedűs József, a Városkutatás Kft. vezetője arról beszélt, rettentő keveset tudunk arról, hogy egyáltalán elérheti-e a kormány népesedéspolitikai céljait olyan típusú programokkal, amelyeket folytat. Ennek oka, hogy egyszerűen nincsenek ilyen jellegű kutatások, sőt, még a második demográfiai átmenetnek nevezett értékrendváltozás trendjeiről is alig állíthatunk biztosat. Ami viszont biztos, hogy az ebből levezethető családszerkezeti változásokat nagyon nehéz felülről befolyásolni.
A kormány azzal próbálkozik, hogy a társadalom középső 70 százalékára célozza a lakás- és családtámogatásokat, de ebben nem járhat teljes sikerrel Hegedűs szerint. A pénz egy része mindenképp a társadalom tetején köt ki, például azért, mert hiába támogatjuk a keresleti oldalt, ha a kínálat ennyire rugalmatlan, mint a magyar ingatlanpiac esetében. Vagyis az ingatlanpiaci befektetők egyszerűen bekalkulálják az árakba, hogy az állami hozzájárulás miatt drágábban is adhatják a lakásokat, így a pénzt felszívja egy vállalkozói réteg.
Alulról sem biztos, hogy olyan könnyű plafont húzni, mint azt a kormány gondolja, mondta Hegedűs, aki szerint
tömeges trükközések kezdődhetnek annak érdekében, hogy olyanok is lehívhassanak támogatásokat, akik az eredeti szándék szerint nem lennének jogosultak rá.
A városkutató szerint egyébként nem feltétlen lenne baj, hogy az itt tárgyalt támogatási formákat a középrétegkre célozzák, a probléma inkább ott van, hogy ehhez nem társul semmi, ami viszont az alsó jövedelmi rétegeket segítené, például - sosem találnák ki - bérlakásprogram. (Hegedűs Józseffel korábban az Indexen is beszélgettünk a bérlakásproblematikáról, az erről szóló cikket itt olvashatja el.)
Kiszámíthatatlanság mérgezi az építőipart
Meglepő, de utóbbi témát még az építőipari lobbiszervezettől érkezett előadó is hangsúlyozta. Kárpáti József, az Építőipari Vállalkozók Országos Szakszövetsége Készház tagozatánk elnöke azt mondta, fontos lenne egy bérlakástörvény megalkotása. Szerinte az nem program, hogy magánberuházók veszik bérbedás céljából a lakásokat, inkább az önkormányzatok, az állam és a helyi vállalkozók együtt döntsék el, mennyi lakásra van szükség, és milyen összegért. Ezen felül szabályozni kellene a tulaj kötelezettségeit, lehetőségeit, sőt, nemzetközi példák alapján még a bérleti díj felhasználását is (például hogy kötelező belőle eltenni felújításra, karbantartásra).
Kárpáti JózsefFotó: MCOnet / YouTube
Kárpáti az építőipar szereplőinek aktuális problémáit is felvázolta. Mint mondta, óriási gond az ágazatban a kiszámíthatatlanság: míg a válság alatt kapacitástúltengés volt a pangó kereslethez képest, és emiatt egy csomó cég tönkrement, manapság már kapacitáshiány miatt csúsznak tömegével a beruházások.
Az ingadozás tényleg óriási, az általa ismertetett adatok szerint 1989-ben 51 ezer lakás épült, 1999-ben 14 ezer, 2004-ben 44 ezer, 2013-ban csak 7100, 2018-ban pedig megint több mint 17 ezer. Az építőipari cégek így nem tudnak kalkulálni, valahogy tervezhetőbbé kellene tenni középtávon az iparág kilátásait. Segítség lenne ebben például az is, ha az állam a lakásfelújításokat is támogatná áfakedvezménnyel, ami egyébként Kárpáti szerint az államnak is megérhetné, mert a felújítási piac jelenleg nagy arányban fekete, és így egy csomó adóbevétel kiesik. 
Óriási probléma a munkaerőhiány is, ami az építőipart érinti az egyik legsúlyosabban. Az egyik gond, hogy sokszor már nem is egyszerű segédmunkára lenne szüksége a cégeknek, hiszen a technológia fejlődés miatt az építőipari dolgozóktól is magasabb képzettségi fokot követel meg pusztán a gépek kezelése. A másik, hogy már a román és ukrán munkaerő is gyakran tovább áll Nyugat-Európa felé. Az építési vállalkozók gyakran szembesülnek azzal, hogy
a dolgozóik egyik napról a másikra lelépnek, mert a versenytársak átjárnak egymás építkezéseire, hogy a fizetésekre való ráígéréssel átcsábítsák a munkaerőt magukhoz.
A generálkivitelezők továbbá azzal is szívnak, hogy a projekt végére jelentősen drágulhatnak az alvállalkozói költségek, a lakásokat viszont gyakran még építés előtt eladják egy adott áron, így a teljes hasznukat felszívja a beszállítói kör.
Az ÉVOSZ képviselője egyedüliként szóba hozta a klímavédelem szempontját is az ingatlanpiaccal kapcsolatban. Mint mondta, e tekintetben nagyon le van maradva Magyarország, és
a 2021-re előírt célértékek is rettentő alacsonyak a nyugat-európai szintekhez képest:
itthon 75 kWh/nm/év kibocsátást írnak elő, miközben sok helyen már 5 kWg/év környékén van a cél. Márpedig szabályozás nélkül nem elvárható, hogy mozduljon a piac, főleg ilyen élénk kereslet mellett. ""Ha a vállalkozó azt látja, hogy ha 80-as évekbeli technológiával, négyzetméterenként 300 ezer forintért is építhet házat, amit aztán el tud adni négyzetméterenként minimum 800 ezerért, akkor miért csinálna energiahatékonyabbat?""
Bérlakás, bérlakás, bérlakás
A rendezvényt Borsi László, a Lakásvásár Médiacsoport elnöke (egyben a Wekerle oktatója) zárta, aki - ezek után nem túl meglepő módon - szintén arról beszélt, milyen egészségtelen a saját tulajdonú lakások és a bérlakások aránya Magyarországon, és hogy “sehol a világon nincs ilyen alacsony bérlakáshányad”.
Szerinte ehhez a problémahalmazhoz semelyik kormány nem akart érdemben hozzányúlni, csak a tulajdonszerzést támogatta minden intézkedés a devizahitelezés bátorításától a fecskeprogramokon át a csokig. Mindennek eredményeképpen
sok alsóbb jövedelmi rétegbe tartozó ember ma Magyarországon kényszertulajdonos, akinek az igényeit valójában sokkal jobban ki tudná elégíteni egy állami bérlakásrendszer.
Borsi azt mondta, olyan külföldi példát kellene átültetni, amelyben aktív mozgás lehetséges aszerint, éppen milyen helyzetben van a lakó, de ehhez még csak nem is kell feltétlenül elhagynia az otthonát. Ilyen lehetne, ha az állami bérlakásban élők anyagi helyzetét évente monitoroznák, és annak alapján sorolnák támogatott bérlemény illetve piaci bérlemény kategóriákba a lakását, adott esetben pedig elmozdulhatna lakásvásárlás irányába.
Ez akár egyfajta életpályamodellként is működhetne: fiatalon el lehetne indulni egy szociális bérlakásból, a helyzet javulásával ez átmehetne piaci alapúba, majd akár ingatlant is vehetnének, akiknek elég jól megy, idős korban pedig akár újra visszatérhetnének az állami rendszerbe."
Hungary,2019-04-30,Index.hu,https://index.hu/gazdasag/2019/04/30/parizsnak_nem_sikerult_jogaszkodassal_ellehetetleniteni_az_airbnbt/,Párizsnak nem sikerült jogászkodással ellehetetlenítenie az Airbnb-t,"Információs társadalommal összefüggő szolgáltatásnak minősül az Airbnb online szállásközvetítő platform, így megilleti a szolgáltatásnyújtás szabadsága a vonatkozó uniós irányelv keretében – foglalt állást kedden az Európai Bíróság illetékes főtanácsnoka.
Az állásfoglalásra azért volt szükség, mert a párizsi ügyészség vádiratot nyújtott be a cég ellen, egyebek mellett azt állítva, hogy az ingatlanközvetítői tevékenységet folytat. Ezt az Airbnb vitatja, arra hivatkozik, hogy a vonatkozó francia törvény nem alkalmazható, mivel összeegyeztethetetlen az elektronikus kereskedelemről szóló közösségi irányelvvel.
Az EU luxembourgi székhelyű bíróságának előzetes döntéshozatali eljárása keretében Maciej Szpunar megállapította: ellentétes az irányelvvel, ha valamely tagállam ilyen körülmények között, ekképpen korlátozhatja az információs társadalommal összefüggő, más tagállamból származó szolgáltatások nyújtásának szabadságát.
A főtanácsnok feladata, hogy pártatlanul és függetlenül eljárva javaslatot terjesszen az Európai Bíróság elé a rábízott ügy megoldására vonatkozóan. Az indítvány nem köti a bírákat, de a tapasztalatok azt mutatják, hogy az ítéletek többnyire megegyeznek az előzetes állásfoglalással.
A most is alkalmazott, előzetes döntéshozatali eljárás lehetővé teszi, hogy a tagországok bíróságai a közösségi jog értelmezésére vagy valamely uniós jogi aktus érvényességére vonatkozó kérdést terjesszenek az EU bírósága elé. Utóbbi azonban nem dönti el a jogvitát, az a tagállami bíróság feladata, hogy az ügyet a luxembourgi ítélet alapján elbírálja. A határozat mindazonáltal a tartalmilag hasonló kérdésben eljáró más tagállami bíróságokat is köti.
Az Airbnb ellen az elmúlt években több nagyváros is megpróbált különféle eszközökkel fellépni, ugyanis a rövid távra kiadott lakások elszaporodása szűkíti az albérletpiacot, ami az árak elszaladásához vezethet. Budapesten egy nemrég készült elemzés szerint a népszerű belvárosi kerületekben havi több tízezer forintot adott hozzá az árhoz az Airbnb megjelenése, egyes kerületekben már itt is próbálják nehezíteni a rövid távra lakást kiadók dolgát, de az adórendszer összességében nagyon kedvez nekik."
Hungary,2019-04-27,Index.hu,https://index.hu/gazdasag/2019/04/27/nem_csak_bled_de_velence_mikonosz_es_izland_sem_bir_mar_a_turista-aradattal/,"Nemcsak Bled, de Velence, Míkonosz és Izland sem bír már a turistaáradattal","A turisztikai szektor a világ legnagyobb foglalkoztatója, gyors ütemű fejlődése ezért természetesen örvendetes. Ám a globálisan szélesedő középosztály, az interneten könnyen szervezhető utak és a mindenki számára elérhető netes fotók és útleírások miatt néhány népszerű úticélt lassan kinyír az érdeklődő idegenek inváziója.
Egy évtizede évente 800 hegymászó jutott fel Trolltunga sziklájára. Nyugat-Norvégiában, Odda város közelében található ez a gyönyörű természeti képződmény, egy 700 méter magasan a Ringedals-tó felé kinyúló, hatalmas kőnyelv. A turisztikai oldalakon, a Facebookon, az Instagramonaz elmúlt évtizedben járványszerűen terjedtek, a valóban lélegzet-elállító szépségű helyen készült fotók, és tavaly már 100 ezer turista vállalta a 10 órás hegyi túrát. Leginkább azért, hogy mindenki elkészítse a maga fotóját, „Én egyedül a veszélyes sziklán, alattam pedig a háborítatlan természet” - mottóval.
Tolongás
Évi százezer ember, ráadásul úgy, hogy a szikla csak néhány enyhébb hónapban megközelíthető. Könnyű kiszámolni, ha például négy hónapban, havi 25 ezer ember, majdnem napi ezer turista, vagyis percenként legalább egy ember elkészíti a maga fotóját. A szikla akkor is megtelt.
Trolltunga sziklája két órás sor van a fotóértFotó: Orosz Erika
És valóban, a sziklánál óriási a tolongás. Egy 2015-ös sajnálatos haláleset (egy 24 éves ausztrál lány zuhant a mélybe) óta mára legalább nem rendezetlenül kóvályognak az emberek a sziklán, hanem szervezetten, egy-két órás sorban állás után mindenki elkészítheti a fotóját. Amely ugyan nagy rohanásban készült, de aztán majd úgy néz ki, mintha egyedül lett volna a túrázó a rengetegben - meséli Orosz Erika marketingszakember, aki azon túl, hogy maga is sokat utazik és fotózik, de közben blogot is ír a tömegturizmus veszélyeiről.
Bled és a többiek
A jelenség ugyanis nem egyedülálló. A sokak által követett turisztikai weboldalak, advisorok és influencerek csodálatosan kidolgozott, megphotoshopolt fotói ugyan valójában idealizálnak és torzítanak, a legromantikusabb fotók helyszíneire tömegek indulnak meg, a borzalmas tolongás aztán a terület kizsákmányolásához vezet.
A nemzetközi turizmusban rengeteg olyan hely van, ami gyakorlatilag végzetesen besűrűsödött, kimondhatjuk: megtelt.
Míkonosz, a 86 négyzetkilométeres görög sziget óriási éjszakai életével és romantikus kilátásaival elképesztő turistaáradatot vonz, amelyet 25 taxis próbál kiszolgálni, természetesen teljesen sikertelenül.
Dél-Spanyolországban, a Costa del Sol tengerparton gomba módra nőnek ki a szállodák és az apartmanházak. Ha az egyhetes andalúziai turnusokba mindenki bele akarja préselni a gibraltári zöld majmok meglátogatását, akkor ott nagyon súlyos szűk keresztmetszet, kilométeres és több órás, mozdulatlan sorok alakulnak ki.
Hasonlóan aggasztó már a helyzet a városhatárok kiterjesztésére képtelen Velencében, A centro storicoban (a történelmi városközpontban) ma már csak 60 ezren laknak, pedig a 200 ezres városmag egykoron a világ legnépesebb városa volt. A központi városmag azonban élhetetlen és drága lett, aki két napra odatéved, az kifizeti a háromszoros árat az élelmiszerekért, viszont aki folyamatosan ott lakik, annak egyszerűen nem maradtak elérhető árú szolgáltatások. A város próbál védekezni, kitiltotta az óceánjárókat és nemrégiben bejelentette, hogy az egynapos turisták esetében belépődíjat vezet be.
Izlandon is nyomon követhető a változás. A sziget belső része ugyan még ma is szinte észrevétlen, de annyi turista fedezte fel a part menti körutat, hogy az elmúlt években a korábban vadregényes tájat mindenhol korlátokkal, járdákkal, kiépített látogatóhelyekkel látták el.
A part és a trónok harca
Sajnos a példák napestig sorolhatók. Alex Dichter, a McKinsey turisztikai szakértője szerint nem az utazók számának a növekedése a probléma, hanem leginkább az, hogy az évről évre jelentkező pótlólagos turistamennyiség is ugyanazon szorongatott, vagy már kimerült desztinációk felé veszi az irányt. Az utazók figyelmének felkeltéséhez olykor elég egy-egy népszerű film, ilyen felkapott forgatási helyszín volt például
Dubrovnik – Trónok harca,
Új-Zéland – Gyűrűk ura,
Thaiföld – A part,
Azzal, hogy Leonardo di Caprio főszereplésével 2000-ben leforgatták a Part című filmet, kimondták a halálos ítéletet a festői Maya-öbölre. A film után annyian akartak odamenni, hogy nem bírta a terület. Azóta Thaiföld hol határozatlan időre lezárja, hol megnyitja az öblöt, hogy esélyt adjon az ökoszisztéma regenerálódására.
Városi parák
Természetesen a turisták áradata nemcsak izolált természeti csodák, bővíthetetlen városrészek életét mérgezi, de egyes nagyvárosokét is. Barcelonában már a politikai színtérre is beszivárgott a probléma, a turistaellenes demonstrációkkal is tiltakozó helyi lakosság olyan városvezetést választott, amelyik ígéretet tett a helyzet megváltoztatására Amszterdam is fellép a fő bevételi forrását jelentő bulicsapatok ellen és immár komoly pénzbírsággal büntetik a hangosabban bulizókat. Az aréna jellegű óvárosi felépítésének köszönhetően egészen különleges Dubrovnikban is elhatározták már a látogatószám korlátozását.
De hogy nőhetett ekkorára ez a szektor, mitől lett fenntarthatatlan az, ami korábban még működött? A turizmus egyre nagyobb számai valóban rémisztőek. Ez a legnagyobb iparág a világon, egymaga adja a világ GDP-jének 10 százalékát és minden tizedik munkahely is ebben a szektorban létesül.
A 2017-es adatok szerint 1,3 milliárd utazás (turista érkezés) történt a világon, ami 6 százalékos növekedés volt a megelőző évhez képest, A turisták száma 2000-hez képest megduplázódott, 1980-hoz képest megnégyszereződött. (A 2018-as adatot még nem tették közzé, de az már biztos, hogy ez az év is jelentős növekedést mutat 2017-hez képest.)
Neuschwanstein kastélya festői romantikában, de valójában alig lehet odaférni a dombra a fotóértFotó: Orosz Erika
Az idegenforgalom növekedésének sokáig hajlamosak voltunk csak a jó oldalát látni, a turizmus árnyoldalára figyelmeztető hangok inkább csak az elmúlt években erősödtek fel. Ekkor jelent meg és terjedt el az „overtourism” kifejezés, amely azt jelenti, hogy egy adott helyszín a kapacitásán túl is fogad látogatókat. A tömegturizmussal és a letarolással, kizsigereléssel sújtott városok és üdülőhelyek sora egyre nő.
Főleg Ázsiában nagyon gyorsan gyarapodik az a réteg, aki keresleti oldalról megjelent a turisztikai piacon. És közben a kínálati oldal is ugrásszerűen fejlődik, egyszerű az utazni vágyók dolga. Minden praktikus, és bár utazás-szervezés közben ezt biztosan nem így éljük meg, de valójában minden egyre olcsóbb is. Vannak fapados légitársaságok, booking.com, Airbnb, ár-összehasonlító appok, autókölcsönzők, utazási oldalak, annyi egyszerű szolgáltatás segíti az egyéni utazók boldogulását, hogy tényleg kényelmes dolgunk van..
Szeretjük is
Attól persze, mert valami olcsó, még nem pattannának rá egymilliárdan, de természetesen utazni jó is. Az utazás a legintenzívebb élményképző. Ha egyszer jártunk egy hosszú hétvégén Szófiában, arra a három napra garantáltan jobban fogunk emlékezni, mint fél évre az otthoni környezetben. Orosz Erika szerint ráadásul hajtják erősítik is ezt a kedvtelésünket:
Egyre szaporodnak, az élet lehető legteljesebb megtapasztalására ösztönző, a világ sokszínűségét bemutató, így az utazásokat népszerűsítő médiaüzenetek.
A bakancslisták korát éljük: az útra kelők számának növekedésével egyre több az „utazós blog” és az „x számú hely, amit látnod kell, mielőtt feldobod a bakancsot” típusú cikk.
A világmárkák is beszálltak az utazás népszerűsítésébe, több világmárkának, a Volvo autónak, a Canon fényképezőgépeknek, vagy a Chloé Nomade parfüm globális szlogenje is erre az életérezésre aspirál, csomagolj össze és utazz el a világ másik végére csak azért, mert úgy akarod.
A közösségi médiában is érzékelhető, milyen felfokozott hangulat övezi a kipipálós utazást, ami ma leginkább arról szól, hogy még egy desztinációról mondhassuk el, hogy „megvolt”.
Mit lehet tenni ellene?
A helyzet súlyosságát az is jól mutatja, hogy az UNWTO (World Tourism Organization) 2018-as szöuli konferenciája a fenntartható turizmust helyezte középpontba. De miként lehetne megfékezni a túlzott turizmus veszélyeit?
Hiszen a turizmus nemcsak a helyi gazdaságokat hajtja, hanem számos méretes gazdasági szektor, szállodaipar, légitársaságok, telefon-és kameragyártó cégek, taxitársaságok, étteremláncok) soha nem tapasztalt növekedését is táplálja. A turizmus megfékezésében tehát sokan ellenérdekeltek, talán ezért sincsenek sikeres megoldások a túlfogyasztás megfékezésére.
Míkonosz szigete, csodás partszakasz, de csak hajnali 5-kor utána már hömpölygő tömegFotó: Orosz Erika
És bár lehet, hogy panaszkodnak a városlakók, mert idegenkednek a rengeteg turistától, de valójában a helyek is óriási összegeket ölnek a marketingbe, mindenki versenyez a tömegek figyelméért. A közösségi média és az utazási trendek kölcsönhatása is nyilvánvaló: a Facebookon, de leginkább az Instagramon minden tele van a szép helyeken készült szelfikkel, családi fotókkal és ezek után amolyan utazási brosúraként is használjuk a közösségi hálót, ezekről a platformokról merítjük az ötleteket a következő álomutazáshoz.
A fórumokon megjelenő, valószerűtlen szépségűre idealizált fotók alapján hozunk nagyon is valós döntéseket, ami után a csalódás kódolt, mert amikor megérkezünk, rájövünk, hogy ezek a helyek korántsem olyan érintetlen gyöngyszemek, mint amit a képek sugallnak, hanem tele van hozzánk hasonló „élményvadászokkal”. Ahogy Orosz Erika meséli, maga is gyakran tervezett utazásokat az Instagram alapján és sokszor csalódott. Ma már sokkal jobban szeret a helyiek ajánlásaira hagyatkozni és a turista-radaron kívül eső helyeket keresi.
A célok és a potenciális megoldások sokfélék lehetnek, de a javaslatok között szerepel a koncentráltság megszüntetése, a tömegek egészségesebb elosztása, a ma még fejletlenebb turisztikai desztinációkon az infrastruktúra fejlesztése, a kevésbé egyirányú tájékoztatás, a „demarketing”, illetve a fent bemutatott példákhoz hasonló korlátozások bevezetése.
 Borítókép: Mikonosz Fotó: Orosz Erika 
Ebben a cikkben a téma érzékenysége miatt nem tartjuk etikusnak reklámok elhelyezését.
    Részletes tájékoztatást az Indamedia Csoport márkabiztonsági nyilatkozatában talál.
Indamedia Csoport"
Hungary,2019-04-08,Index.hu,https://index.hu/kultur/zene/2019/04/08/marciusi_lemezek_billie_eilish_foals_sun_kil_moon/,17 éves a következő popzenei szupersztár,"A januári és a februári után a márciusi albumlistánk is tele van király lemezekkel. Meghallgattuk a Foals remek új albumát, Sun Kil Moon új nagylemezét, és persze nem hagyhattuk ki a 17 éves Billie Eilish-t sem, akit már most a következő nagy popsztárnak kiáltott ki a nemzetközi sajtó. Ezen kívül három veterán metálzenekar (In Flames, Soilwork, Children of Bodom) is egyszerre tér vissza új hanganyaggal, illetve írunk még William Basinski, Scarlxrd, a Free Throw, a Claypool Lennon Delirium, a Fallujah és a White Denim új lemezeiről is. A cikk végén pedig sorra vettük a hónap legérdekesebb magyar zenéit is.
Billie Eilish: When We All Fall Asleep, Where Do We Go? (9/10)
Az Y generáció egyre gyorsabban csúszik a 30-as éveibe, amit elég jól visszajelez a zeneipar jelenlegi állapota. Mindenhol dominál a trap és a hiphop, vloggerekből lesznek popénekesek, influenszerekből meg rapperek, gyakorlatilag az egész zeneipar az idősebb korosztály számára egyre nehezebben követhető, de mindenképpen radikális változáson megy keresztül, amelyet már nem a rádiós játszások, tévés megjelenések, zenei újságok meg a lemezeladások befolyásolnak, hanem a neten lógó tinik millió Youtube-on, Instagramon, Soundcloudon vagy Spotifyon. Az algoritmuskorszak viszont még abban a fázisában van, hogy nem igazán tudott szénné mémesített Soundcloud-rappereken kívül igazán nagy szupersztárt kinevelni. Billie Eilish lehet az, aki ezen változtat.
A még csak 17 éves lányt az elmúlt hetekben gyakorlatilag agyonajnározta a teljes nemzetközi sajtó, és már most a Z generáció üstököseként tekintenek rá, olyan neveket dobálva vele kapcsolatban, mint Lorde, Lana Del Rey vagy Kurt Cobain. És ez tényleg nem vicc, Dave Grohl a Nirvanához hasonlította a zenéjét, a New York Times a tinipop sztárság újradefiniálóját látja benne, a The Guardian a 21. század popikonjának tartja, de még a Noisey is elismeri, hogy Eilish a mélabús pop egyik úttörője.
                        
És valóban, Eilish zenéje olyan, mintha egy reklámügynökségnek sikerült volna megtalálni a tökéletes kulcsot a mai 17 évesekhez. Trapes basszusokkal teli, hol agresszívan túltorzított, hol andalítóan lágy dalok, amit csak fokoz az, hogy Eilish énekén hallani, hogy egy olyan tini hangjáról van szó, aki leszarja a körülötte lévő világot, és csak békében szeretné pörgetni az Instagramot. Ráadásul Eilish már az a fajta jövendőbeli popsztár, aki külön kitér arra, hogy nem drogozik, nem is érti, hogy a kortársai miért drogoznak, sőt Xanny címmel iszonyatosan okosan meg is énekli, mi a baj azzal, hogy Amerikában a tinédzserek teljesen rákaptak a xanaxozásra. De úgy általában megdöbbentően érettek a szövegek, amelyek alapján a szaksajtó hajlamos terrorpopként hivatkozni a zenére, pedig csak annyiról van szó, hogy Eilish bátran énekel a szorongásairól, a csalódásról, a szerelemről, egy barát elvesztéséről, és ezt nem csak egy szál gitárral teszi, hanem a korosztályához annyira közeli varacskos basszusokkal. Igazából annyira izgalmas Eilish felbukkanása a piacon, hogy az a jövőben megér egy külön Index-cikket, addig tessék csak hallgatni a lemezt. (sajó)
zene
Bezár
Foals: Part 1 Everything Not Saved Will Be Lost (9/10)
Szegény Foals esetében minden új nagylemeznél elhangzik, hogy a 2008-as Antidotes című bemutatkozó lemezüket úgysem fogják tudni überelni. Annak ellenére, hogy már a második album óta egyértelmű, hogy a Foals radikálisan más irányba indult, és nem igazán vették azóta sem tudomásul, hogy őket máig dance-punk zenekarnak hívják. A mostani kétrészes album első felvonása viszont sokkal izgalmasabb, mint a legutóbbi két-három lemezük.
A Foalsban az a legjobb egyébként, hogy iszonyú jó, technikás zenészekből áll, ami engem általában nem szokott érdekelni. Viszont az különbözteti meg őket a többi hasonszőrű zenekartól, hogy nem viszik túlzásba, és mindig előrébb tartják azt, hogy szórakoztató is legyen a zenéjük, ne csak erőltetetten zseniális és grandiózus. Mintha még 2019-ben is maradt volna abból a kezdeti dance-punk vonalból, ami valahogyan összepárosította a tomboló bulizás hangulatát a nihilista brit fiatalok leszaromságával. Erre tökéletes példa ez a mostani lemez, ami sorrendben már az ötödik, és általában ezekben a brit gitárzenekarokban ennyi lemeznyi izgalom nem szokott lenni. Itt viszont van, konkrétan tele van az album kezdeti visszakacsintásokkal (White Onions), monstre középtempós menetelésekkel (Exits), instant dance-punk slágerrel (On the Luna), sőt még egy afrohouse-os próbálkozás is van rajta (In Degrees), illetve egy Underworld-utánhallás (Sunday). És mivel a Foals állati jó zenészekből áll, ezek a számok sokkal többek szimpla stílusgyakorlatoknál.
Fogalmam sincs a Foals tagjai miben vannak évek óta, de hogy az ötödik albumra - ami ráadásul csak az első rész ugyebár - ennyi fantasztikusan kreatív, élettel és érzelmekkel teli, mégis könnyen fogyasztható szám került fel, az azért meglep. Talán tényleg az van, hogy ez a zenekar egészen egyszerűen nem tud annyira új irányba elindulni, hogy az ne legyen biztosan minimum vállalható. Ezt a 10 számot meg tényleg nagyon ajánlom azoknak is, akiket elriaszt a brit indie bármilyen kontextusban, mert ez már rég sokkal több annál. (sajó)
zene
Bezár
Sun Kil Moon - I Also Want To Die In New Orleans (8/10)
Nemcsak a tavalyi évem, de életem egyik legjobb koncertélménye volt Mark Kozelek, vagyis Sun Kil Moon tavaly októberi budapesti fellépése: Kozelek felvételről is szórakoztató, de láthatóan akkor tud igazán kibontakozni, amikor élőben folyamatosan cinikus megjegyzéseket tesz a közönségre.
Ezt csak azért emlegettem fel, mert ezen a koncerten többek közt az is elhangzott, hogy nagyon szereti a $uicideboy$-t, akik éppen tavaly adták ki első stúdióalbumukat I Want To Die In New Orleans címmel. Kozelek ezen a ponton megjegyezte, hogy ennek hatására a következő albumának az lesz a címe, hogy I Also Want To Die In New Orleans, amin mindenki jót nevetett. Aztán kijött az album, és tényleg ez lett a címe.
A formula nem változott semmit, Kozelek zenéje még mindig abból áll, hogy gitározik és összevissza beszél bármiről, ami eszébe jut, ezt pedig ebben az esetben a Dirty Three dobosa, Jim White és az utolsó Bowie-albumon közreműködő szaxofonos, Donny McCaslin egészítik ki. A különbség annyi, hogy míg mondjuk a Benji esetében ez csak ránézésre tűnt értelmetlennek, itt tényleg nem vezetnek sehova a számok, végig teljesen úgy érzi az ember, mintha egyenesen Kozelek agyába került volna be.
Ezen az albumon az ember tényleg csak egy cinikus öregember kószáló gondolatait hallgatja másfél óráig, ami valószínűleg még a rajongók közül is sokak számára lesz kiábrándító, de az a tavalyi koncerten is bebizonyosodott, hogy Kozelek pont az az arc, akitől még ezt is el lehet viselni. (flachner)
zene
 
Bezár
White Denim: Side Effects (5/10)
Mindig is meg voltam arról győződve, hogy a texasi White Denim az egyik legalulértékeltebb amerikai rockzenekar, akiket néha-néha körbeimádott a sajtó, aztán szépen el is feledkeztek róluk. Pedig a White Denim egy állati érdekes zenekar, mintha egy csomó jazzkonzis kisvárosi srác garázsrockot akarna játszani, de egyszerűen túl képzettek hozzá, ezért egészen formabontó dolgokat visznek egy csomó elhasználtnak hitt témába. Az más kérdés, hogy ez nem mindig elég egy jó lemezhez.
Talán éppen azért nem futott soha be a White Denim, mert a kezdeti energikus garázsrockos időszak után rájöttek, hogy tudnak ennél százszor komplexebb dalokat is, és ha ennyire nem megy a nagy áttörés, akkor menjenek el teljesen a falig. Ezért is érzem sokszor úgy, hogy a 2013-tól érkező White Denim-dalokat inkább úgy kell hallgatni, mint amikor az ember otthon felrakja a faterja jazzlemezét, és nem úgy, hogy csak nyomkodjuk a telefonon a Spotify-t.
Ilyen szempontból a Side Effects is egy szórakoztató, totál megborult album, a szokásosan erős groove-okkal, jó sok jammeléssel, de ha ütnének se tudnék egy számot felidézni a sokadik hallgatás után sem. Ez a lemez is pont olyan, mint a White Denim életműve. Az ember akkor hallgatja, ha tényleg külön zenét akar hallgatni és figyelni, de rövid távon elég fárasztó tud lenni. (sajó)
zene
Bezár
William Basinski - On Time Out of Time (9/10)
William Basinski azóta megkerülhetetlen alakja a kísérletezős ambientnek, hogy a kétezres évek elején a négyrészes The Disintegration Loopson megörökítette a saját korábbi kazettáinak fokozatos pusztulását, de azóta is folyamatosan feszegeti a műfaj határait.
Ez tökéletesen látszik az On Time Out of Time esetében is, az album alapját ugyanis két, 1,3 milliárd évvel ezelőtt összeütköző fekete lyuk hangjai alkotják, amit a LIGO névre hallgató gravitációshullám-detektor rögzített. Az album két vizuális művész, Emelina Domnitch és Dmitrij Gelfand megrendelésére készült el két installáció kísérőjeként, de önmagában is rettentően érdekes, főleg ha az embert kicsit is érdekli a világűr.
A negyven perces On Time Out of Time általában pont annyira nyomasztó, mint egy fekete lyuk, de helyenként éteribe csap át, az albumot záró 4(E+D)4(ER=EPR) pedig a 2814-et idéző megnyugtató, de kicsit mélabús hangzással hozza el a katarzist. Basinski szinte teljes munkásságához hasonlóan ez az album sem való mindenkinek, de ha valaki éppen csillagokat bámulva szeretne disszociálni szűk egy órán át, akkor ezzel az albummal nem nagyon fog mellélőni. (flachner)
zene
Bezár
Fallujah - Undying Light (7/10)
A 2016-os Dreamless óta elég nagy változáson ment keresztül a Fallujah, a gitáros Brian James és az énekes Alex Hoffmann is kiléptek a zenekarból. Hoffmannt sikerült pótolni, Anthony Palermo érkezett a helyére, James helyére viszont nem jött másik gitáros, úgyhogy az Undying Lightot négyen vették fel.
Az első, és legfontosabb különbség egyértelműen Palermo hangja, a korai metalcore cuccokra emlékeztető magas üvöltés ugyanis Hoffmann mély hörgésének szinte tökéletes ellentéte. Ez elég izgalmas változás, hiába tűnt el szinte teljesen az előző album kísérletezése, emiatt mégis sikerült egészen újszerű hangzást előhúznia a zenekarnak.
Ezen felül egyébként sok meglepetés nem éri az embert, a Fallujah minden tagja iszonyatosan tehetséges zenész, amit ezúttal is lehet érezni, de a recept továbbra is nagyjából ugyanaz. Az egyértelmű, hogy a zenekar megsínylette James távozását, a gitár nem annyira markáns, mint mondjuk a The Flesh Prevails-en volt, és egyik szám sem szed szét annyira, mint amennyire a Fallujah-tól megszokhattuk.
Az Undying Lightot emiatt sokan nem fogják szeretni, de így is bőven vannak rajta izgalmas számok, és ha valakinél bekattan a lemez, akkor ugyanolyan nehezen fogja megunni, mint a korábbi albumokat. (flachner)
zene
Bezár
The Claypool Lennon Delirium: South of Reality (8/10)
Nem sok esélyt adtam egy olyan zenekarnak, amelyiknek az egyik névadója John Lennon fia, a másik pedig egy saját zsenijét nehezen kordában tartó basszusgitáros. A The Claypool Lennon Delirium elsőre és még sokadikra is egy viccprojektnek tűnik, de a South of Reality elszállós, utazós zenéje bonyolultságában is remek popalbum.
Les Claypoolt leginkább az 1990-es években indult Primusból lehet ismerni, felismerni meg az egyedi, a basszusgitárját végigtapogató, ütögető, simogató funkjáról és az infantilis, rajzfilmfigura-hangjáról, amivel képes minden dallamot agyonnyomni. Nem nagyon lehet megférni mellette, így elsőre elég fura, hogy pont a Beatles-isten fiával, a poposabb vonalat nyomó Sean Lennonnal állt össze. A 2016-os albumuk még eléggé billegett is, mintha több zenekar demózott volna a Monolith of Phobos-on. Ehhez képest a South of Reality már egy kiérlelt progresszív rock és pszichedelikus rock album. 
Lennon nem nagyon tudja letagadni a családi gyökereit, simán átveszi a késői, már elborultabb Beatles dallamvezetési megoldásait, de ezeket aztán rendszerint szépen ki is csavarják, és valami Pink Floyd-os, elszállós témába csomagolják. A Pink Floyd, King Crimson megkerülhetetlen hatás, és a pszichedelikus rock űrutazós toposza is megjelenik több számban is, a rakétakísérletekben utazó és okkultizmusban nyomuló Jack Parsons például egy külön számot is kapott. Claypool és Lennon saját stílusa is felismerhető marad, de most elég jól sikerült összesimulnia a két multiinstrumentlistának. Ugyan elég sok rockzenei klisét, kiszámítható gitárszólót, szintiprüttyögést elsütnek, de minden számban van egy-egy olyan megoldás, basszusfutam, vokális összekötés, alteros gitár sound, ami miatt izgalmas marad a lemez. Ha egy Hold-Föld közötti távolsági útra nem is tenném be végtelenítve ezt a lemezt, van annyira szórakoztató, hogy egymás után négyszer-ötször végighallgassam. (fehér j.)
zene
Bezár
Free Throw: What's Past is Prologue (5/10)
Érdemes követni a Triple Crown kiadót, mert egy rakás egészen izgalmas zenekart kezdtek el összegyűjteni a klasszikus emo, a posztrock, poszthardcore és a poppunk közös halmazából, mint a Tiny Moving Parts vagy a Sorority Noise, akiknek köszönhetően már egy ideje revivalről kezdtek el beszélni a '90-es évek emójával kapcsolatban, és ebbe tökéletes beleillik a nashville-i Free Throw is. Érzelgős szövegek, hol lágy, hol ordibálós ének, itt-ott felbukkanó matekos gitártémák, akusztikus gitárral találkozó zúzós kiállások, és úgy általában meglehetősen tömény a Free Throw zenéje, még ha el is lehet intézni annyival, hogy ""ja, ilyen zenék voltak az Amerikai Pite-filmekben is"".
Ez amúgy igaz is, de az MTV-s gumipunk is már 20 éves, szóval eljutottunk oda, hogy annak a zenei világnak a hagyatéka újraértelmeződik a 2010-es évek végén. A Free Throw pont ilyen, még ha ez az új nagylemez az én ízlésemnek már nagyon-nagyon csöpögős még úgyis, hogy tele van klasszikus érzelmesen halk-dühösen hangos-érzelmesen halk felépítésű dalokkal. Csak valahogy most az érzelgősséget sikerült a kelleténél jobban túltolni, pedig van egy-két olyan klassz hardcore-osabb rész, hogy csak fogom a fejem. Az én ízlésemnek ez az album pont kicsit elrontotta az arányokat, de még így is vannak benne jó momentumok. (sajó)
zene
Bezár
Scarlxrd - INFINITY (7/10)
Scarlxrd kétségtelenül az aktuális rapszíntér egyik legizgalmasabb alakja, aki kiválóan boronálta össze a trapzenét a metállal, élőben pedig pont emiatt őrületesen jó bulikat csinál.
A hihetetlenül energikus brit rapper az elmúlt pár évben ontotta magából az albumokat, a márciusban megjelent INFINITY a hetedik lemeze az elmúlt három évben, ami egészen elképesztő.
Belegondolva mondjuk annyira nem meglepő, hogy képes ilyen iramot diktálni, mert a számai eléggé egy kaptafára készülnek, de Scarlxrd zenéje van annyira egyedi, hogy ez egyáltalán nem lesz zavaró. Az INFINITY helyenként megpróbál több lenni a kiabálós trapnél - a HEAD GXNE például egy elég király oldschool rapszám, a DEMXNS & ANGELS meg egy meglepően érzelmes dal -, de közben megvan rajta az a hangzás is, ami miatt Scarlxrd be tudott robbanni. 
Az egyetlen baj talán az ezzel az albummal, hogy hiába jó elejétől a végéig, nincsenek rajta olyan igazán kiemelkedő számok, mint a we waste time FADED, a Heart Attack vagy a Lies Yxu Tell, de az biztos, hogy így is simán szét lehetne rá bontani egy koncerttermet. (flachner)
zene
Bezár
Children of Bodom: Hexed (8/10)
Én nem tudom, mi van a skandináv félsziget levegőjében, de valami fura dolog biztosan, mert teljesen egyszerre jelent meg egyazon műfaj három levitézlett alapcsapatának új lemeze. A műfajt valami rejtélyes okból melodikus death metálnak nevezik, ami azért vicces, mert ezek az együttesek kábé olyan távolságra vannak az egyik irányba a death metáltól, mint amennyire a másikba a house-tól. A műfaj a kilencvenes évek közepén kezdte Skandinávia felől meghódítani a világot, és az In Flames, a Soilwork és a Children of Bodom (meg a rengeteg közben létrejött követőjük) nagyjából 2000-re jutott a csúcsra, hogy aztán még jó pár évig ellovagoljanak az akkori sikereik hátán. De azóta, és ennek majdnem húsz éve, igazán számottevő lemezt egyikük sem adott ki. Most meg mindhárman új albummal jelentkeztek, és mindhárom jobb, mint amit várni lehetett volna, miután jó tíz éve talán már mindenki lemondott arról, hogy ezek a nevek újra jelenteni fognak valamit.
De a háromból is messze kiemelkedik a finn Children of Bodom új albuma, a Hexed, ami eddig simán az év metállemeze, de ezt az infót azért csak úgy lehet értelmezni, ha hozzátesszük, hogy idén eddig még egyetlen igazán jó mettállemez se jelent meg. A Hexed úgy kezdődik, mintha valami brutális közlekedési dugó miatti késés után csak a felénél kapcsolódnánk be egy koncertbe, akkor, amikor már túl vannak a bemelegítésen, a tiszteletkörökön és a megszeppenésen, és már igazán beindult mindenki. És végig így is folytatódik: a Hexed egy pillanatra se ül le, olyan energikus az egész, mint egy kocsmai verekedés; kábé olyan érzés végighallgatni, mint kiülni az erkélyre csúcsidőben a vonatsínek mellé, csak itt miközben kirázza a fogunkat a dübörgés, nem mellesleg iszonyú emlékezetesek a dalok. Mert azért persze ez a lényeg, gyors lemezt írni mindenki tud, de a Hexed annyira tele van ötletes gitárriffekkel és baromi kreatív billentyűs témákkal, és ki tudja, milyen samplerekkel létrehozott dallamokkal, hogy az egyáltalán nemcsak a kihalófélben lévő dallamos deathbe tud új életet lehelni, de bármilyen együttes bármilyen műfajban büszke lehetne erre a változatosságra és leleményességre. (Kovács Bálint)
zene
Bezár
Soilwork: Verkligheten (7/10)
Aki nem érti, hogy lehetett ezt a műfajt valaha is melodikus death metálnak nevezni, az hallgassa meg a svéd Soilwork új, a másik kettőnél valamivel korábban megjelent lemezét, vagy rajta a legfülbemászóbb számot, a Stålfågelt, és akkor végleg, egy életre összezavarodik, hogy mi köze ennek a slágeresen simogató dallamgyárnak a belezős death-hez.
A Stålfågel mondjuk nemcsak a lemez, de kábé az évtized legtapadósabb metáldala, a műfaj Britney Spearse, a skandináv death Lady Gagája. És részben ez az, amitől a Verkligheten meglepően emlékezetes tud lenni, mármint nem feltétlenül a fülbemászóság, hanem az a változatosság, ami révén ez a szinte a popzene felé kacsintgató szám is felfért a lemezre: a Soilwork olyan szabadon vegyíti a keményebb, kétlábdobos alaptémákat a heavy/power metálos kilengésekkel, a szinte már visszataszítóan dallamos éneket a karcosabb vokállal, hogy ez a „minden belefér, és mindennek az ellenkezője is” szellemiség, pláne az amúgy elég sok, jól eltalált témával kiegészítve, baromi szimpatikussá teszi a lemezt. (Kovács Bálint)
zene
Bezár
In Flames: I, the Mask (6/10)
A műfaj zászlóvivője és még mindig legnépszerűbb együttese, az In Flames új lemezével az a baj, hogy elég jó rajta a zene. És így az ember újra meg újra felteszi, csak mert annyira visznek magukkal a nem túl bonyolult, de fogós riffek. Hogy aztán újra meg újra szembesüljön azzal a néhány gyakorlatilag hallgathatatlanul szirupos, giccses, gejl számmal (pl. a Follow Me-vel vagy az In This Life-fal), amitől sikítva törölné is a lejátszójáról az egészet, ha nem jönne utána megint egy két remek, húzós dal. És aztán a végére sajnos kiderül, hogy ezek vannak többségben, szóval ha nem vigyázol, megint benyomod a lejátszást, és ugyanez megismétlődik elölről.
Anders Fridén énekes ma már úgy énekel, hogy az végig a szakadék szélén tartja az In Flamest: ha az együttes alátesz egy pár olyan jól kitalált, következetesen és izgalmasan végigvezetett témát, mint mondjuk a We Will Remember közben, akkor azt remekül kiegészíti, de ha leül a zene, akkor rögtön az az érzésünk, hogy valahol túl közel kétségbeesetten nyávog egy magára hagyott kölyökmacska. Kivéve, hogy ebben semmi cukiság nincsen. Mondjuk az az egy az, ami pont nem is hiányzik erről a lemezről. (Kovács Bálint)
zene
Bezár
Magyar megjelenések
Ivan & The Parazol: Menő amerikai stúdió ide, sokadik lemez oda, sajnos nekem már kicsit fáradtak az új lemezek számai, és több olyan pillanat is van, amikor beugrik, hogy nekem ez túl öreges. Azok után, hogy egyébként a zenekarral készült podcastben még úgy éreztem, hogy ez egy erős anyag, azonban sokadik hallgatás után kijöttek a problémák. Értem én, hogy maga a műfaj is régi amerikai klasszikusokból meg magyar beatkorszakból táplálkozik, de két számot kivéve, semmit olyat nem hallottam ezen a lemezen, amit ne hallottam volna már ezerszer. Pedig az album nyitószáma állati jó, és teljesen átjön rajta, hogy ez mennyivel személyesebb. Éppen ezért tűnik annyira üresnek és csak tisztességes iparosmunkának az album többi száma, mert a nyitódal annyival őszintébb a többinél. Az Orchidot kivéve sajnos semmi egetrengetőt nem érzek a mostani új lemezen. Zene itt. 
Sör és Fű: Öt évvel ezelőtt az Enter The Séf albummal került a radarra igazán a SÉF, akik kicsit az AKPH hagyatékát vitték tovább valamivel modernebb, de tradíciókövetőbb köntösben. Az azóta kétfősre szűkült rapcsapat a kezdeti kísérletezőbb vonal után egy stabilabb alapú, agyalósabb stílusra váltott, az évek múlásával sokat mélyebbé vált a szöveg, a zene pedig jobban letisztult, és ennek a folyamatnak az eredménye most az M45 album, aminek néhol tényleg olyan feelingje van, hogy akár 2002-ben is kijöhetett volna. Zene itt.
Lil Frakk: Itthon a trapszcéna egyelőre inkább csak érdekes, mint jó, és valahogy pont ez a kettő közé esik Lil Frakk és D. Koms közös lemeze. Jó durva basszusok, rengeteg vokáltorzítás és autotune, és pár egész jópofa sor jellemzi a Brokas c. lemezt, és ugyan vannak rajta pillanatok, amik kiemelkedően erősek (az M1 c. szám például Krúbi tök erős verzéjével), szövegileg annyira infantilis az egész, hogy inkább tűnik egy nagyon faszán hangszerelt hülyéskedésnek, mint komoly hiphop anyagnak. Félreértés ne essék, simán be lehet rakni a kocsiba döngetni, vagy ki az ablakban az idegesítő Airbnb-sek irányába, és Lil Frakk itt-ott baromi jól elkapja a flow-t, de azért szövegileg és szövegtechnikailag azért lenne még hova fejlődni bőven. De kezdésnek ez bőven ígéretes. Zene itt.
Disco Nap: Háromszámos bemutatkozó EP egy csak lányokból álló hálószobapop-pychrock zenekartól. Zene itt.
Marmunsk: Nagyon hangos, nagyon kemény akar lenni, de valahogy mégis kicsit súlytalanul szól az egész. Simán elhiszem, hogy élőben tökre működik, de nekem a lemez túlnyomó része hunglishos keménykedésnek tűnik. Bezzeg a bónuszként rákerült egyetlen magyar nyelvű dal simán kiemelkedik az összes többi közül. Zene itt.
Buzi Kisfiúk: Fogalmam sincs, mit kéne írnom a Buzi Kisfiúk Kurva Anyád Fidesz című nagylemezéről, de mindent elmond, hogy amikor meg akartam osztani, akkor a Facebook letiltotta a posztot. A Tiltsanak ki című szám amúgy elég vicces. Zene itt.
(Borítókép: Joe Scarnici/Getty Images for Spotify)
Ne maradjon le semmiről!
Facebook"
Hungary,2019-04-04,Index.hu,https://index.hu/techtud/2019/04/04/ashton_kutcher_magyar_startupba_fektetett/,Ashton Kutcher magyar startupba fektetett,"Az amerikai színész a magyar Bitrise startup cégbe fektetett be, tudósít a Forbes magyar kiadása. A Bitrise nemrégiben vásárolta fel a hasonló profilú brit Outlyert, ami azért figyelemreméltó, mert inkább a magyar cégeket szokás felvásárolni, sokkal ritkább ennek fordítottja.
A Bitrise-ról néhány hete írtuk, hogy bár unalmas cégnek tűnhet, hiszen programozóknak gyártanak speciális segédeszközt, vagyis a termékükkel az átlag internetező sohasem fog direktben találkozni. Mégis egy szuperizgalmas dologban vannak benne, mert a mobilappok fejlesztését egyszerűbbé és hatékonyabbá tevő platformjukat Japántól a Szilícium-völgyig használják.
Noha Kutcher befektetése most vált nyilvánossá, valójában már két éve eldöntött tény. Akkor kötöttek megállapodást a színész-befektetővel, amikor ő Budapesten járt feleségével, Mila Kunissal, aki éppen itt forgatott egy filmet.
A befektetett összegről a felek nem árultak el semmit. Kutcher manapság már inkább IT-befektetői tevékenységére koncentrál, és nem a színészetre (talán mert ebben sikeresebb). Üzlettársával a múltban többször is jó időben szálltak be olyan cégekbe, amelyek csillaga hamarosan meredeken emelkedni kezdett. Csak néhány azok közül, amelyekben Kutchernek pénze van:
Airbnb, Skype, Spotify, Shazam, Uber.
Utóbbiba félmillió dollárt invesztáltak, ez a tulajdoni hányad ma már több mit százszorosát éri az eredeti befektetésnek. Kutcher alapjának nyolcszoros a hozamrátája, ami rendkívül erősnek számít, így a nagypályás tech befektetők között tartják számon."
Hungary,2019-04-03,Index.hu,https://index.hu/techtud/2019/04/03/google_street_view_legjobb_helyek/,"Túlóráztam, mert jégfalat másztam az irodában","""Ne haragudj, sietnem kell, mindjárt kezdődik a pingvinek etetése az interneten"" - mondta egyszer az egyik barátnőm egy közös ebéd során, és kiderült, hogy amikor éppen nincs sok munkája, az internet sötét bugyrai helyett ő inkább a felfedező módot választja, és vagy webkamerákat nézeget, vagy virtuálisan elindul egy túrára. Lassan már a fél világot bejárta így, és magabiztosan nyilatkozik arról, hogy hova nem akar már elmenni, mert megnézte, és arra jutott, hogy azért nem érdemes órákat utazni - vagy hogy hol látott olyan látványosságot, amit viszont mindenképpen meg szeretne nézni a saját szemével is.
A Google Street View szolgáltatását általában a legtöbben arra használják, hogy megnézzék, pontosan hol is van a cím, ahol dolguk van, vagy milyen a valóságban az Airbnb-n lefoglalt, képek alapján menő, de a Google Maps szerint egy roskadozó autószerelő műhely feletti szállás homlokzata. Pedig a Maps sokkal szórakoztatóbb is tud lenni ennél, és most nem a hosszú métereken át az autót üldöző kutyákra vagy lehetetlen testhelyzetben megörökített emberekre gondoltunk, hanem arra, amikor lelkes önkéntesek energiát és időt nem sajnálva olyan helyekre viszik el a kamerát, ahova normális helyzetben csak nagyon kevesen jutnának el, vagy olyan szemszögből lehet megnézni a világot, ahogyan máskor nem.
Április harmadikától újra Magyarországon cirkálnak a Google autói, hogy friss képekkel aktualizálják a Street View képeit, azaz mostantól óvatosan teregessen mindenki, nézzen szét rendesen, amikor az utcán intézi a dolgait, és gyorsan találja ki, milyen vicces jelenetet szeretne megörökíttetni a kamerával, amit aztán mutogathat a haveroknak. Vagy merítsen ötletet, milyen helyekre lenne értelme itthon elvinni a Google kameráját.
A világ birkák, macskák és kutyák szemszögéből
Miután a Google kameráit már nem csak úgy kell elképzelni, mint egy nagyon robosztus és rendkívül összetett eszköz, hanem egy könnyen hordozható 360-as kamera is elég az önfeledt szórakozáshoz, szó szerint kinyílt a világ.
A Faröer-szigeteken nagyjából 70 ezer bárány él, a nevét is róluk kapta, és mivel nem feltétlenül a legkeresettebb úticél, a vidék sokáig lemaradt a Google prioritáslistájáról. Ezért a helyiek úgy gondolták, hogy 360 fokos látószögben rögzítő kamerákat tesznek a bárányokra, és a Sheep View nevet adják neki. Az ötlet bejött, hamarosan megjelent a Google és rendesen is rögzítette a sziget utcáit, de ha már ennyire proaktívnak mutatkoztak a helyiek, akkor nekik is hagytak ott néhány kamerát, hogy azt rögzítsenek, amit csak szeretnének. A bárányos kaland nem volt túl egyszerű, a kis kamerákat ugyanis tölteni kellett, ehhez napelemeket is rögzítettek a hámokra, de így is percenként egy képet küldtek mobilneten a Sheep View központba, hogy aztán az menjen a Google térképére.
A Cat Street View, azaz a macska perspektívás városnézés Hirosima olyan részein visz körbe, amit 27 helyi macska a legérdemesebbnek tart arra, hogy kamerával a hátán flangálva megmutasson a világnak. Az egész egyébként olyan, mint egy játék: ha valaki gondosan követi a macskák útvonalát, előtt-utóbb észreveszi, hogy az úton találkoznak egymással, így szépen meg lehet találni lassan az összes macskát, és azon sem kell meglepődni, hogy a klasszikus utcaképtől kissé eltérő módon, itt a betonúton haladva hirtelen egy éles váltással a tetőn folytatódik tovább a kaland, mert a macska éppen azt gondolta, hogy arra rövidebb az út.
Ha már a macskák teret kaptak, nyilvánvalóan a kutyák sem maradhattak ki, így kutya szemszögből is lehet havas japán tájat nézni Asuka és Ako hátáról, ők voltak azok az akita fajtájú kutyák, akik minden gond nélkül viselték, hogy a hámjukra egy kisebb kamera is került. A helyválasztás sem véletlen, itt született ugyanis az egyik leghíresebb akita, Hachiko, aki minden nap hűségesen várta gazdáját a Shibuja vasútállomás előtt, egyesek szerint hónapokkal, mások szerint még gazdája halála után kilenc évvel is.
A macskán vagy a kutyán valószínűleg kevesen lepődnek meg, pedig a legelső állat, ami hivatalosan is a Google szolgálatába állt, az egy teve volt 2014-ben. Ha az kerül szóba, hogyan lehet a legjobban bemutatni a sivatagokat és a homokdűnéket, akkor nem biztos, hogy a legcélravezetőbb, ha egy terepjáróval döngetnek végig, sokkal kézenfekvőbb lehet egy teve, ahogyan ez az Abu Dhabi mellett Liwa oázisnál is beigazolódott. 
Az ember pedig mindenhova eljuttatja a kamerát
Ha néha nem is feltétlenül egyszerű kamerát tenni egy macska vagy egy kutya hátára, a lelkes önkéntesek azonban elég sok olyan helyre elviszik a hátizsákban, ahova egyébként nem feltétlenül jutna el egy átlagos ember. Ez alatt nem azt értjük, hogy azért mert nincs annyi szabadsága, és mert fapados járat sem megy a környékre, hanem mert elég kevesen vannak, akik őszinte mosollyal másznák meg a Mont Blanc hegyeit, de virtuálisan meg lehet győződni arról, hogy szép-e a kilátás, vagy tényleg nincs ott más, csak sok hó meg kék ég. A legdurvább pedig mégiscsak az, amikor még jégsziklán mászás közben is szét lehet nézni, úgy, ahogyan valószínűleg az sem tudott, aki a hátán cipelte a kamerát, ami egyébként egyáltalán nem kicsi, ahogy ez a Fudzsi vulkán virtuális megmászása közben is látható. (Mondjuk ez élőben tényleg jobb.)
Még a víz alá is
Ha a hegymászás nem lenne elég, akkor búvárkodni is lehet, ráadásul a világ legszebb helyein lehet merülgetni olyanoknak is, akik például víziszonyosak vagy egészen egyszerűen nem tudnak búvárkodni. Ahogyan a Nagy-korallzátonynál megvetően a kamerába néz egy arra lebegő teknős, az még a monitoron keresztül is nagy élmény, a Galápagos-szigeteknél pedig búvárkodni is lehet, vagy olyan állatokat nézni a természetes élőhelyükön virtuálisan sétálva, amit eddig csak néhány állatkertben lehetett látni.
Ha már állatkertnél tartunk, és olyan helyeknél, ahova csak nagyon kevesen juthatnak el, akkor nem érdemes kihagyni Jane Goodall csimpánzait a Gombe Nemzeti Parkban, ahol valós élőhelyükön lehet virtuális sétát tenni.  Vagy Kanadában saját szemmel meggyőződni arról, hogyan hat az éghajlatváltozás a jegesmedvék egyik legfontosabb élőhelyére, és látni azt, ahogyan hat az egész sarkköri ököszosztémára, hogy egyre később fagy be a tenger, és hamarabb olvad ki.
A világ leghíresebb nevezetességei
Az, egyszerűen kideríthető, hogy az Eiffel-toronyhoz érdemes-e kiállni a sort, és megnézni, mit is lehet látni ha jó az idő, miközben az építkezésről is kiderül néhány fontos információ. De Angkorban is lehet tenni egy virtuális sétát, bár ez pont annyira jól meg lett csinálva, hogy valószínűleg aki tüzetesen végignézi, az utána egészen biztosan élőben is ellátogatna ide.  Körbe lehet járni a gízai piramisokat  vagy akár a Taj Mahalt is.  Ezekhez, illetve más nevezetességekhez pedig nem csak a Street View, hanem az Arts&Culture is segítség lehet, amivel múzeumokba és olyan helyekre is be lehet jutni virtuálisan, ahova egyébként sima mezei turistaként nem. Hamarosan pedig az is kiderül, hogyan lehet magánszemélyeknek is önkéntesként segíteni, hogy minél extrább helyekről is legyen értékelhető kép."
Hungary,2019-03-26,Index.hu,https://index.hu/gazdasag/2019/03/26/tizezrekkel_dragitotta_a_havi_lakbert_az_airbnb_a_belvarosban/,Tízezrekkel drágította a havi lakbért az Airbnb a belvárosban,"Két és fél év alatt a fővárosi lakáshotelek kínálata közel 70 százalékkal, míg a magánszemélyek által hosszú távra kiadó lakások száma 6 százalékkal nőtt, az ingatlan.com friss elemzése szerint a rövidtávú lakáskiadás árfelhajtó hatása jól megfigyelhető, és havi szinten tízezreket jelent az albérletben lakóknak. 
A portál szakértői azt nézték meg, az Airbnb adatai alapján hogyan változott a piac az elmúlt 2,5 évben és az egyes kerületekben mennyivel kell többet vagy kevesebbet fizetni egy-egy 50 négyzetméteres lakásért a budapesti átlagos bérleti díjhoz képest. A végeredmény szerint továbbra is erős hatást gyakorol a fővárosi albérletpiacra a rövid távú lakáskiadás.
A budapesti lakáshotelek száma 2016 novemberéhez képest: akkor 6300 lakást kínált az Airbnb, idén márciusban már több mint 10 ezret, ami 67 százalékos növekedésnek felel meg.
Ezzel párhuzamosan a magánszemélyek által hosszú távra hirdetett 6,5 százalékkal 3200 fölé nőtt, míg a teljes fővárosi albérletkínálat több mint 8800 ingatlanból áll. A legtöbb lakáshotel a VII. kerületben található, ott 3 ezer lakást kínálnak rövid távú kiadásra. A második a VI. kerület 2165 lakással, a harmadik pedig az V. kerület közel 2 ezer lakással. Ezt egyben azt is jelenti, hogy az V., VI. és VII. kerület adja a lakáshotel-kínálat 67 százalékát. A népszerűbb lakáshoteles városrészek közé sorolható még a belvároshoz szintén közel eső VIII., IX. és XIII. kerület, ezekben összesen több mint 2 ezer ingatlant kínálnak lakáshotelként.
Az ingatlan.com szerint az Airbnb-hatás az V. kerületben a legerősebb, ebben a kerületben egy 50 négyzetméteres lakás átlagos bérleti díjat 202 ezer forint, ez közel 30 százalékkal haladja meg a hasonló méretű budapesti lakások 159 ezer forintos budapesti átlagát. Az I. kerületi ingatlanoknál 24 százalékos volt a prémium, ami 200 ezer forint közeli átlagos bérleti díjat jelentett. A lakáshotelek piacán a legnagyobb kínálatot felmutató kerületek közül a VI. kerületi kiadó lakásoknál 10 százalékos a többlet, azaz a bérleti díj megközelítette a 178 ezer forintot. A VII. kerületi 167 ezer forintos átlag pedig 5 százalékos prémiumot tartalmaz a fővárosi átlaghoz képest. A három legolcsóbb városrész a XVII., a XX. és a XXIII. kerület, az itteni 50 négyzetméteres kiadó lakásoknál a bérleti díj 109-125 ezer forint, ez 20-30 százalékkal marad el a budapesti átlagtól.
A belvárosi bérleti díjak mindig is magasabbak voltak a fővárosi átlagnál, miből juthatunk mégis arra a következtetésre, hogy az Airbnb árfelhajtó hatást gyakorol a bérleményekre? Hát abból hogy az adatokból kiderül:
a prémium a rövid távú lakáskiadás megjelenése óta emelkedett.
2010-ben - a lakáshotelek elterjedése előtt - mindössze 2-10 százalékkal kellett többet fizetni a legnépszerűbb kerületekben egy-egy kiadó lakásért a fővárosi átlaghoz képest. A jelenleg mért 10-27 százalékos felár pedig azt jelenti, hogy bár a lakáshotelek jelentős hatással vannak a budapesti albérletárakra, ez leginkább csak a belvárosi kerületekben okozott drágulást.
Az adatok alapján egy 50 négyzetméteres lakás bérleti díját havonta átlagosan 13-27 ezer forinttal drágította a rövid távú kiadás a belső kerületekben.
A lakáshotelek térnyerését azonban korlátozhatja, hogy a belvárosi kerületek önkormányzatai folyamatosan szigorítják a lakáshotelek működtetésére vonatkozó szabályokat."
Hungary,2019-03-21,Index.hu,https://index.hu/bcs/2019/03/21/anna-hotel-energia-eon/,Az energiatudatosság a legzöldebb út!,"Némi odafigyeléssel kisebb lehet a villany- és gázszámla, de azért jelentősebb megtakarítást értelemszerűen az hozhat, ha szakemberek segítségével korszerűsítjük, vagy alakítjuk át az energetikai rendszereinket. Sőt azok üzemeltetését ma már ki is szervezhetjük, így több idő juthat a fő tevékenységünkre. Tudta, hogy az E.ON nem csak energiát szolgáltat, hanem integrált energiahatékonysági megoldásokat is, melyekkel csökkenthetők a cégek költségei?
Hatékonyabban üzemel a szálloda gázkazánja és jelentősen csökken a meghibásodás valószínűsége is – érzékelteti Lengyel Ernő, a balatonfüredi Anna Grand Hotel tulajdonosa és ügyvezető igazgatója, milyen előnnyel járt, hogy tavaly fűtéstechnikai rekonstrukciót és gépészeti felújítást hajtottak végre. Ennek során a már egy ideje nem működő 500 kilowattóra elektromos teljesítményű gázmotort hozatták üzemképes állapotba, így az néhány héten belül termelésbe tudott állni. Emellett két darab, egyenként 240 kilowattórát előállító régi gázkazánt cseréltettek le újakra.
Anna Grand Hotel, BalatonfüredFotó: Anna Grand Hotel
Felméréstől a működtetésig
Ráadásul a sokat látott, a hősidőkben 6 méteres csillárokon gyertyával világító kétszáz éves szálloda a működtetéséhez szükséges energiát is kedvezőbb áron kapja, miközben az üzemeltetési feladatokkal sem kell bíbelődnie, azt helyette az energiaszolgáltatója végzi. Miután ez utóbbi vette át például az Anna Grand Hotel meglévő hűtőberendezéseinek a működtetését is.
Az integrált energetikai szolgáltatás és fejlesztési megállapodás lényege ugyanis, hogy a cégek nem csupán áramot és gázt tudnak vásárolni az energiaszolgáltatójuktól, hanem az a teljes energiamenedzsment terhét is leveszi a vállukról.
Aki sokallja az energiaszámláját – például mert azt gyanítja, azért fizet többet, mert „szökik az energia” –, annak mindenképpen érdemes tennie egy próbát és kérnie egy teljes körű energetikai felmérést. Ennek során egy mérnökcsapat a helyszínen megvizsgálja a fűtési, hűtési rendszerek állapotát, az elektromos vezetékeket és ha szükségesnek tartja, akkor javasolja azok felújítását, korszerűsítését, végső esetben a cseréjét.
Amennyiben az elvégzendő teendőkkel a vállalat egyetért, akkor kap egy árajánlatot, s ha azt elfogadja, máris kezdődhetnek a munkák. Hogy ezek meddig tartanak, azt nem lehet megmondani, hiszen itt aztán igazán érvényes a mondás, miszerint ahány ház, annyi szokás - ebben az esetben energetikai rendszer. Van, ahol akár néhány héten belül is befejeződhetnek a munkák, másutt azonban ennél hosszabb időt vehetnek igénybe.
Jó hír azonban, hogy még az utóbbi esetben sem kell feltétlenül leállni az üzemszerű működéssel – ami azért lényeges szempont, mert akadnak olyan vállalkozások, amelyek pont a termeléskiesés, illetve a szolgáltatásnyújtás fennakadásának rémétől fenyegetve halogatják energiarendszereik modernizálását.
Azt, hogy az átalakítások alatt is folyamatos maradjon a működés, az E.ON-nál úgy biztosítják, hogy minél több komplett eszközt visznek a helyszínre.
Így azokat nem ott kell összeállítani, hanem már egy az egyben be lehet építeni.
Kinek éri meg?
A szakemberek szerint elsősorban a viszonylag jelentős energiát felhasználó iparágakban tevékenykedő cégeknek ildomos átvizsgáltatni önmagukat és az így kapott eredmény alapján változtatniuk. Ilyenek például az autógyártók és azok beszállítói, az élelmiszeripari vállalkozások, a szállodák és kiskereskedelmi egységek, valamint a vegyipari és gyógyszeripari társaságok.
Egy hulladékkezelési cég például azért tartotta szükségesnek megrendelni a szolgáltatást, hogy az összegyűjtött szemét speciális elégetéséből származó gázt tudja hasznosítani, abból az energetikai változtatásokat követően megújuló villamos energiát lesz képes termelni.
Számolni kell persze azzal, hogy egy ilyen energetikai korszerűsítés több év alatt térül meg, az Anna Grand Hotel esetében például ez az intervallum a szakemberek szerint bő öt esztendő lehet.
Ám a berendezések korszerűsítésének, felújításának és cseréjének előnyei már azonnal érződnek. Lengyel Ernő azzal számol, hogy a balatonfüredi hotelnek évente 10 százalékkal lehet kisebb az energiaszámlája, miközben nagyjából ugyanennyivel növekszik a beépített új kazánjaik hatásfoka. Ugyanazt a hőmennyiséget kevesebb földgázt felhasználva állítják elő, ami egyúttal azt is jelenti, hogy zöldebbé válik a működésük, a korábbinál kisebb mértékben terhelik káros anyagokkal a környezetüket.
Az energiamegosztás lehet a jövő
 
                        A napelemes kapacitásmegosztásra (Sun Hosts) épülő modell gyakorlatilag a taxis Uber és az ingatlanos Airbnb energetikai megfelelője. Lényege, hogy aki több áramot termel, az eladhatja, elcserélheti vagy elajándékozhatja azt a szociálisan rászorulóknak, a nem vagy kevesebbet termelőknek.
Már nem is olyan távoli az a megoldás, hogy többen összeállnak és közösségként megosztják egymással a napelemmel vagy más módon megtermelt energiát, úgy, hogy akinek többlete van, az ad annak, aki hiányban szenved. Az effajta energiamegosztás Magyarországon még gyerekcipőben jár, egy sor külföldi országban, például Ausztriában viszont már bevett szokás.
De ez a közösségi energiafinanszírozás arra is alkalmas, hogy mondjuk az egy iskolába járó diákok szülei pénzt dobjanak össze – ha úgy tetszik, az osztálykasszákba, csak kicsit többet, mint egy kirándulásra, a termek kifestésére – és abból létesítsenek egy kis naperőművet.
Cserébe annyit kérhetnek az iskolától, hogy az ily módon megspórolt pénzt energetikai felújításra, a nyílászárók és a világítótestek izzóinak a cseréjére, továbbá a fűtés-korszerűsítésére fordítsák. 
Ez az igazán felelős gondolkodás, hiszen a közösségi energiamegosztás előnyeit nemcsak azok a diákok élvezhetik, akiknek a szülei finanszírozzák a naperőmű létrehozását, hiszen az hosszú évekig lesz képes környezetkímélő módon termelni az energiát.
Az ilyen energiamegosztáshoz nincs szükség nagy hálózati ellátórendszerekre. A hagyományos energiaszolgáltatók azonban segíthetnek ebben az úgynevezett energiamenedzsmentben - olyan közvetítő szerepet betöltve, mint tették azt annak idején a pénzforgalomban elsőként megjelent bankok.
Brand & Content 
                        A cikket a Brand & Content készítette az E.ON megbízásából, nem az Index szerkesztősége. Arról, hogy mi is az a támogatói tartalom, itt olvashat részletesebben."
Hungary,,Index.hu,https://index.hu/belfold/2019/03/15/unnepel_es_tuntet_az_orszag_marcius_15-en/megszivtak_a_kulfoldi_airbnb-sek_kicsit_varniuk_kell_a_hazajutasra/,Title not found,Content not found
Hungary,2019-03-11,Index.hu,https://index.hu/gazdasag/2019/03/11/levi_strauss_farmer_ruha_tozsde/,Tőzsdére megy a Levi's,"587 millió dollárt, azaz 165 milliárd forintot remél a farmergyártó Levi Strauss a kezdeti részvénykibocsátástól. A cég több mint három évtized után tér vissza a  tőzsdére, adta hírül a Reuters.  A Levi's 36,7 millió részvény eladását tervezi 14 és 16 dollár közötti áron, ez a felső összeggel számolva 6,17 milliárd dollárra, 1,73 billió forintra teszi a cég piaci értékét.
Fotó: Sean Gallup / Getty Images Hungary
A Levi's az egyik legnagyobb farmermárka a világon, egyben a termék eredeti feltalálója is, de most új kihívásokkal néz szembe, ahogy az emberek az olcsóbb farmereket és a lazább, sportosabb fazonokat részesítik előnyben.
A Levi's nem az egyetlen nagy cég, ami piacra lép az idén, hasonló tervei vannak az Ubernek, a Lyftnek (hasonló cég, mint az Uber), a Pinterestnek és az Airbnbnek is."
Hungary,2019-03-09,Index.hu,https://index.hu/gazdasag/penzbeszel/2019/03/09/hogyan_lehetne_olcsobba_tenni_a_lakasokat_es_az_alberleteket_budapesten/,Hogyan lehetne olcsóbbá tenni a lakásokat és az albérleteket Budapesten?,"A lakhatási költségek kritikussá váltak Budapesten. Mindez azért baj, mert a drága lakhatás a város jövőbeli fejlődéséhez szükséges fiatalabb generációt illetve a munkavállalási célból ide költözőket sújtja, így az életszínvonal-csökkenésen kívül versenyképességi problémát is okoz. Mivel a drágulást okozó tényezőkben nem várhatunk magától bekövetkező fordulatot, adminisztratív és adóztatáson keresztüli szabályozásra is szükség van az árak kordában tartásához – méghozzá gyorsan.
Miért baj, ha drága a lakhatás?
A cikk első része bemutatta, hogy Budapesten az elmúlt években jelentősen megnőttek a lakhatási költségek – mind az albérleti árak, mind a lakásárak – és ez alapján a magyar fővárosban a lakhatás a bérszinthez képest már az egyik legdrágábbnak számít az uniós nagyvárosok közül. Ennek több oka volt: egyrészt az elmúlt évek turista-boomjának hatására közel 10 ezer lakás került ki a korábban kb. 100 ezer lakást tartalmazó állandó bérleti piacról az AirBnB-re és hasonló oldalakra, másrészt az így elérhető magasabb lakáskiadási hozamok és az alacsony kamatkörnyezet hatására a befektetési céllal ingatlant vásárlók a lakásárakat is felhajtották. Ebben a részben a következményeket és a potenciális ellenintézkedéseket vesszük számba.
Általánosan megfigyelhető jelenség, hogy minél fejlettebb egy ország, annál magasabbak ott az ingatlan- és egyéb árak. Ennek oka, hogy az egyre termelékenyebb iparágakban dolgozó munkavállalók bérei emelkednek, ami a gazdaság többi részében – így az ingatlanpiacon – is felhajtja az árakat. Bár ennek a jelenségnek is vannak fájdalmas újraelosztási hatásai, önmagában ez mégis természetesnek, a fejlődés velejárójának tekinthető.
Budapesten azonban most nem ez történik, hiszen a lakhatási költségek a béreknél (és a termelékenységnél) nagyobb mértékben nőttek illetve azokhoz mérve is drágák. Ebben a tekintetben a város a globalizációs folyamatok elszenvedőjévé vált, hiszen ma már a külföldiek is nagy tömegben tudtak olyan helyi piacokra belépni, mint a lakásbérlés (ebben az esetben rövid távú, turisztikai célú formában) vagy az ingatlanbefektetések. Lényegében „exportáltuk a belvárost”, ami ráadásul a külső kerületek lakhatási költségeit is felnyomta. Mindemellett a lakásárakat persze a fejlett országok jegybankjai és az azokkal szükségszerűen összhangban lépő MNB alacsonykamat-politikája is fűtötte (hiszen a befektetési céllal lakást vásárlók többsége Budapesten még mindig nem külföldi!).
A probléma ezzel az, hogy a folyamat vesztesei éppen azok a saját lakással még nem rendelkező – vagy ahogy Balásy Zsolt írta remek cikkében: „lakás-short pozícióban” levő – rétegek, vagyis a fiatalok, pályakezdők és családalapítás előtt állók, akiknek a városban tartása Budapest hosszú távú fejlődése szempontjából kulcsfontosságú. Kutatások – így például Sík és Szeitl tanulmánya – kimutatták, hogy
jelentősen csökkenti a kivándorlási szándékot, ha valaki rendelkezik saját lakással.
Ezzel szemben a magasabb ingatlan és bérleti árak nyertesei olyan csoportok, elsősorban középkorú, magasabb jövedelmi és vagyoni státuszú emberek, akiknek a kivándorlási hajlandósága amúgy is alacsony és akiknek a vagyoni helyzete vélhetően elviselhetővé tenné az ingatlanbefektetéseik után járó alacsonyabb hozamot is.
Ahogy a cikk első részében bemutatott 5. ábrából is kiderült: még az albérleti árak 30-40%-kal történő csökkenése mellett is magasabb maradna az állandó lakáskiadás hozama, mint az állampapíré (a betéti kamatokról nem is beszélve), a befektetők tehát még akkor sem járnának rosszul.
Felmerülhet persze, hogy a magasabb ingatlanárakat eredményező folyamatok esetleg járnak-e akkora nyereséggel más területeken, ami mellett összességében még a negatívumokkal együtt is megéri a drágulást elviselni.
Mit kapunk cserébe – mit adtak nekünk a turisták?
Az egyik ilyen lehetőség a turizmus pozitív hatása a gazdaságra. Az elmúlt években az idegenforgalom kétségtelenül jól teljesített: a KSH szerint a turizmushoz köthető ágazatok hozzájárulása a GDP-hez országosan a 2010-es 5,4%-ról 2016-ra 6,3%-ra emelkedett, azóta valószínűleg már közelebb lehet a 6,7-6,9%-hoz. A turizmushoz köthető területen – tehát nem csak magában az idegenforgalomban, hanem kapcsolódó ágazatokban is – dolgozók száma több mint 100 ezerrel (430 ezer fölé) bővült. Ezek azonban országos számok. Bár Budapestre nem érhetők el külön a statisztikák, mivel a fővárosban durván az országos vendégéjszakák számának harmadát töltik, ezért vélelmezhetjük, hogy a budapesti turizmus hozzájárulására a magyar GDP-hez 2018-ban nagyságrendileg legfeljebb 2,5%, az ehhez köthető foglalkoztatás pedig a beszállító ágazatokkal együtt is 130-140 ezer körül lehet. Ezek kétségtelenül szép számok, de azt is látni kell, hogy nem ezek húzták a magyar gazdaságot, ami csak tavaly 4,8%-kal növekedett.
Ha most Budapesten hirtelen visszaállnánk mondjuk a 2012-es szintre, amikor a fővárosba látogató turisták a mostani 10,3 millió vendégéjszaka helyett csak 7,3 milliót töltöttek itt, és több mint 30 ezerrel kevesebb AirBnB-s férőhely volt, akkor az ezzel járó
GDP visszaesés elméleti maximuma arányosítás alapján nagyságrendileg csupán 0,7%, a foglalkoztatás-visszaesés elméleti maximuma pedig nagyjából 40 ezer fő lenne.
Fontos hangsúlyozni, hogy a valóságban ennél sokkal kisebb hatásokkal számolhatnánk: mivel a jelenlegi munkaerőhiányos környezetben más ágazatok a turizmusban feleslegessé váló munkaerőt valószínűleg gyorsan felszívnák, így a foglakoztatási hatás vélhetően nulla közeli lenne, az érintett turisztikai GDP-nek tehát csak a vállalkozói profitból jövő része esne ki valójában. Összességében tehát azt mondhatjuk, hogy bár tényleg sok ember él a budapesti turizmusból, de annak
korlátozása mégis csak egy szűkebb csoportnak fájna igazán, a szélesebb tömegeknek, akik munkavállalóként vesznek részt az ágazatban, nem annyira.
Sőt, ha van arra megfelelő pillanat, amikor a vendéglátásban dolgozók egy jelentős részét átcsatornázzuk más, munkaerőhiánnyal küszködő ágazatokba, akkor ez most van itt. Ezt már csak azért is érdemes lenne megfontolni, mert a turizmusban dolgozók átlagkeresete a KSH adatai szerint a nemzetgazdasági átlag alig 64%-át éri el, ami vagy arra utal, hogy az itt végzett munka meglehetősen alacsony hozzáadott értékű, vagy arra, hogy a béreket részben feketén fizetik ki.
Mit kapunk cserébe – mit adtak nekünk a befektetők?
Ami a befektetési célú lakásvásárlásokat illeti: bizonyos helyzetekben kifejezetten előnyös lehet, ha befektetői pénz áramlik a lakáspiacra, mivel ez segíthet a lerobbant lakásállomány megújításában – és ennek jelentőségét a rossz állapotban levő hazai ingatlanok esetében nem lehet alábecsülni. Nem ördögtől való tehát, ha befektetők – akár külföldiek is – megjelennek vevőként az ingatlanpiacon.
Mégis, a jelenlegi környezetben – és itt megint csak az építőipart különösen sújtó munkaerőhiányra kell gondolni – a lakásállagok megújulásában a szűk keresztmetszetnek nem a rendelkezésre álló tőke tűnik, hanem a korlátos építőipari kapacitás. Az MNB lakáspiaci jelentésében közölt alábbi ábra szerint a hazai építőipari vállalkozások több mint 60%-a jelöli meg a munkaerőhiányt a termelést gátló tényezőként, míg a pénzügyi korlátok és az elégtelen kereslet gátló hatása gyakorlatilag elenyészővé vált.
1. ábra: Az építőipari termelést gátló tényezők
Forrás: Európai Bizottság, közli: MNB Lakáspiaci Jelentés, 2018. november, 8. ábra
Ráadásul az új építésű lakások Budapesten 2014-2017 között jóval nagyobb ütemben (+40%) drágultak, mint az építési költségek (kb. +15%): még csak azt sem lehet mondani, hogy az ingatlanpiacra zúduló és árfelhajtó befektetői pénzekre azért lenne szükség, mert máskülönben nem lehet kitermelni – az amúgy tényleg jelentősen emelkedő – építőipari költségeket.
Félreértés ne essék: befektetői pénzekre az ingatlanpiacon természetesen mindig van szükség, a fentiekben annyit állítottunk csak, hogy most éppen kevesebb is elég lenne.
Nem várhatjuk, hogy a helyzet magától rendeződik
Az elmúlt években jó pár cikk jövendölte már meg az albérleti és lakásárboom megtorpanását, íme, néhány példa: portfolio.hu: Kifulladhat az albérletárak drágulása (2017 január – csak azóta emelkedett még 15%-ot); Piac&Profit: Lakásárak: Innen már csak lefelé vezet út? (2017 január – felfelé vezetett, +30%-kal), sőt a 24.hu cikke már 2015-ben látta az ingatlanár-emelkedési ciklus végét. Az igazsághoz azért hozzátartozik, hogy jóval több olyan cikk volt (ugyanezeken a portálokon is), amik inkább a boom kitartására fogadtak.
Valójában azt kell vizsgálni, hogy a két fő árfelhajtó tényezőben – az alacsony kamatkörnyezetben és a turizmus bővülésében – várható-e változás. Szerintem egyikben sem: ami a kamatokat illeti, az eurózónában éppen kifulladni látszik az elmúlt évek növekedése, ráadásul a közös deviza strukturális problémáit sem oldották meg, a periféria-országok adósságainak fenntarthatósága továbbra is az alacsony kamatoktól függ. Jelenleg elég bizonytalannak látszik, hogy az EKB idén tényleg meg tudja-e kezdeni a kamatemelést, és ilyen globális helyzetben az MNB sem nagyon tudná emelni a kamatokat, hiába akarná. De még ha be is váltják fogadkozásaikat a jegybankárok: még 1-2%-ponttal magasabb kamatok sem hoznának drasztikus fordulatot a jelenlegi befektetési környezetben,
a 2012 előtti, 6-8%-os alapkamatok visszatérése pedig jelenleg a sci-fi kategóriának tűnik.
Ami a turizmust illeti: a nemzetközi trendek a turisták számának dinamikus növekedését mutatták az elmúlt években, a Turisztikai Világszervezet (UNWTO) szerint 2009 és 2017 között az ágazat évi 4%-kal bővült globálisan, nagyjából annyival, mint a budapesti vendégéjszakák száma ugyanezen időszakban. Tehát ami a fővárossal történt, abban nincsen semmi egyedi vagy különös. A turizmust fellendítő tényezőkben (egyre több ember, gyarapodó középosztályok, alacsony utazási költségek, a szociális média hatása, a hedonista életmód hajszolása, stb.) sem igazán számíthatunk változásra, így jelen állás szerint minden adott hozzá, hogy a turisták száma tovább bővüljön.
És ha körbenézünk Európában, azt láthatjuk, hogy a helyzet a jelenlegi budapestinél lehet még sokkal rosszabb is: ahogy az 1. táblázatból leolvasható, egyes európai nagyvárosokban a turisták száma a lakosságszámhoz képest a magyar fővárosénak a 2-3-szorosát is eléri már, vagy említhetnénk Prága példáját is, ahol az AirBnB-s szállások száma lakosságarányosan kétszeresen haladja meg a budapestit. Sőt, itt vannak egészen durva sztorik is, mint például Lisszaboné, ami egy Budapestnél jóval kisebb város nagyjából ugyanannyi turistával, és ahol a helyi bérekhez képest az albérleti árak még a budapestivel összehasonlítva is másfélszeres szinten vannak (cikk első része: 4. ábra).
1. táblázat: Turisták által eltöltött vendégéjszakák az egyes európai nagyvárosokban a lakosságszámhoz viszonyítva, 2017-ben
Forrás: statista.com
Nem érdemes tehát arra várni, hogy az albérleti és lakáspiaci helyzet magától rendeződni fog, a dolgok csak akkor fognak változni, ha az állam szabályozóként beavatkozik.
Miért nem megoldás önmagában, hogy építsünk több lakást? A témával foglalkozó cikkekben gyakran hangzik el a javaslat, hogy akkor több lakást kell építeni. Ez egy egyszerű, konfliktusmentes megoldás lenne, amivel mindenki csak jól jár. Ugyanakkor a jelenlegi építőipari kapacitások mellett nem tűnik reálisnak, hogy ez gyorsan orvosolja a problémákat: a KSH szerint 2018-ban 3.970 új lakás épült a fővárosban, miközben 600 lakás szűnt meg. Vagyis a 2018-as „nettó” építési sebességgel számolva nagyjából 3 év lenne annak a körülbelül 10 ezer lakásnak a „visszapótlása”, ami csak az AirBnB miatt esett ki a piacról.
És bár a hazai építőipar a 2000-es évek közepén a 2018-as lakásépítési teljesítménynek a kétszeresére is képes volt, kérdéses, hogy ezt a mostani szakember és kapacitáshiány közepette is tartósan újra el tudja érni. Lehet, hogy igen, de jelenleg elég spekulatívnak tűnik az ingatlanpiaci árak problémájának megoldását erre az egy lapra feltenni. És azt se felejtsük, hogy hiába épülnek új lakások, beavatkozás nélkül a turisztikai kereslet is tovább fog növekedni. Hasonló mondható el az egyéb infrastrukturális beruházásokról – például elővárosi közlekedés fejlesztése, kollégiumi férőhelyek bővítése, szállodaépítés, stb.: ezek elméletileg jó megoldások, mindenki nyer velük és a tervezőasztalon nagyon jól is néznek ki, de a valóságban nem mindig készülnek vagy csak jelentős késésekkel.
A másik gyakran hangoztatott felvetés, hogy a magas albérleti árak ellen az önkormányzatoknak több szociális bérlakást kellene építeni/működtetni. Ezzel egyrészt az a probléma, hogy az albérleti árak jelenleg már nem „csak” szegénységi problémát jelentenek, hiszen azok az átlagos keresetűek béréhez képest is magasak (lásd: cikk tegnapi első része, 4. ábra). Másrészt úgy tűnik, van egy ilyen tévhit, hogy Magyarországon kevés lakás lenne önkormányzati tulajdonban: pedig ahhoz képest, hogy hányan laknak összesen bérelt lakásban (2017-ben: kb. 15%), ezen belül az állami bérleményekben lakók aránya országos szinten EU-s összehasonlításban kifejezetten magas (2017-ben: 63%). Budapesten persze az arányok kicsit mások: itt a KSH szerint az ingatlanok kb. 11%-ában lakik piaci alapú, és kb. 6%-ában önkormányzati bérlő, de még így is az összes bérlet 35%-a önkormányzati.
Vagyis lehet ugyan mondani, hogy Budapesten csak 42 ezer önkormányzati lakás van, miközben Bécsben 220 ezer, és nekünk oda kéne felzárkózni, de ez két teljesen eltérő piacszerkezet összehasonlítása, mivel az osztrák fővárosban ezen felül van még 300 ezer piaci alapú bérleti szerződés, Budapesten pedig nagyságrendileg 100 ezer. Az persze más kérdés, hogy nálunk az önkormányzati lakások bérlése mennyire történik szociális alapon, de a KSH számai azért itt is inkább azt mutatják, hogy – a néhány hírhedt sztorin túl – valójában az alacsonyabb jövedelmi helyzetű emberek felülreprezentáltak az önkormányzati bérlakásokban.
7. ábra: A – piaci és támogatott – bérlői jogcímen lakást használók aránya az EU országaiban, 2017
forrás: Eurostat
Akkor mi segíthet rövidtávon?
A probléma megoldásához az okokkal kellene kezdeni valamit, vagyis az elégtelen lakáskínálattal, az alacsony kamatkörnyezettel, a befektetői célú lakásvásárlásokkal és a turisták miatt a piacról kikerülő lakásokkal.
Turisztikai célú lakáskiadás korlátozása vagy ellenösztönzése. Sok más nagyvároshoz – New York, Madrid, Palma de Mallorca, stb. – hasonlóan Budapesten is elérkezett az ideje az AirBnB és hasonló lakásapartmanokat kínáló szolgáltatások erőteljesebb korlátozásának akár adminisztratív, akár adóztatási eszközökkel (ahogy azzal egyes kerületekben már kísérleteznek is). A korlátozásnak sok lehetősége van: kiterjedhet a szállás igénybevételének időtartamára, a kiadók által üzemeltetett apartmanok számára, stb. A célnak annak kellene lenni, hogy a turisztikai céllal kiadott lakások legalább egy része visszakerüljön az állandó bérleti piacra, de minimálisan is az, hogy legalább a mostaninál több idegenforgalmi magánszállás ne legyen. A korlátozásnak mindenképpen olyan mértékűnek kellene lenni, ami már lefelé billenti az albérleti árakat. Ez már önmagában jótékonyan hatna a lakásárakra is, hiszen csökkentené a befektetési célú lakásvásárlás vonzóságát.
A bérleti díjak korrekciója azonban az alacsony kamatok miatt vélhetően önmagában még nem lenne elég a lakáspiac iránti befektetői érdeklődés apasztására, ezért további adminisztratív és adózási korlátozó-eszközökre is szükség lenne. Például legalább az EU-n kívüli külföldi befektetők kizárására, akik 2017-ben a Budapesten ingatlant vásárló külföldiek felét, az összes lakásvásárló 4%-át tették ki. Persze itt nem a fővárosba költöző és itt dolgozó külföldiekre kell gondolni, akiknek a jelenléte valószínűleg pozitív hatással van a magyar gazdaságra, hanem a budapesti ingatlanokra csak pénzügyi befektetésként tekintők által behozott tőkére, amire – az aktuális ingatlan-, tőke- és munkaerőpiaci helyzetben – jelenleg egyszerűen nincs szüksége a fővárosnak. Azonban nem csak a külföldi befektetőkről van szó: hasonlóan, a hazaiak túlzott befektetési célú ingatlanvásárlását – például egy-egy befektető kezében történő jelentősebb számú ingatlan felhalmozódása – is ellenösztönözhetnék az önkormányzatok adóztatással (ahogy néhány kerület már most is kivet építményadót a kerületi lakcímkártyával nem rendelkező tulajdonosokra).
Lakáskínálatot közvetlenül vagy közvetve növelő infrastrukturális beruházások: ahogy korábban írtuk, hosszabb távon az (állandó) bérletre és tulajdonlásra elérhető lakáskínálat bővítése lenne a legjobb megoldás, de azt is látni kell, hogy ezektől nem várhatunk gyors és biztos eredményeket.
A fenti javaslatokkal persze nem muszáj egyet érteni. Az viszont mindenképpen fontos lenne, hogy Budapesten kialakuljon valamiféle értelmes társadalmi vita arról, hogyan képzeljük az ingatlanpiac szerepét az itt lakók életkörülményeinek alakításában, a város verseny- és munkaerő-megtartási képességében, illetve hogyan állíthatjuk az idegenforgalmi ágazatot az itt élők jólétének szolgálatába. Szükséges lenne ezeket valami tudatos, hosszabb távú stratégia mentén alakítani és felismerni, hogy az ingatlanpiaci árak nem fognak konszolidálódni maguktól.
Az eredeti cikk az Összképben jelent meg."
Hungary,2019-03-08,Index.hu,https://index.hu/gazdasag/penzbeszel/2019/03/08/nem_eleg_csak_beszelni_a_dragulo_lakhatasi_koltsegekrol/,Nem elég csak beszélni a dráguló lakhatási költségekről,"2015 óta mind az ingatlan-, mind az albérleti árak növekedése drasztikus mértékben haladta meg a bérek – amúgy nem jelentéktelen – bővülését. Ezzel az árak Budapesten elérték azt a szintet, hogy az ingatlanpiaci helyzet már nem csak szegénységi vagy réteg-, hanem versenyképességi és átfogó társadalmi probléma. A bérszinthez viszonyított lakhatási költségek szerint Budapest ma már az EU egyik legdrágább városa és nem várható a helyzet magától való javulása.
Ez a cikk két részben jelenik meg. A mai első részben bemutatjuk, hogy és miért vált a fővárosi albérleti és lakáspiac egyre drágábbá az elmúlt években illetve hogyan és miért lett mára a lakhatás a bérekhez képest az egyik legdrágább az európai nagyvárosok közül Budapesten. A szombaton megjelenő második részben pedig elemezzük, hogy miért fontos probléma mindez és mit lehetne ellene tenni.
2014 óta megduplázódtak Budapesten az ingatlanárak. A KSH szerint 2014-ben egy használt lakás átlagos négyzetméterára 240 ezer forint volt, 2018 júniusában viszont már 477 ezer forint, és a várakozások szerint 2018 végére már meghaladhatta a félmillió forintot.
Hasonló a helyzet az albérleti árakkal, csak itt a drágulás kicsit korábban kezdődött: míg 2012-ben a Körúton belül alig haladták meg a bérleti díjak az 1.500 Ft/hó/m2-t, addig ugyanez az érték 2018-ban már 3.000 forint felett volt. Közben a bérek is lendületesen, de ennél azért sokkal kisebb mértékben növekedtek: 2014-ben a KSH  szerint  az alkalmazásban állók nettó fizetése Budapesten kb. havi 200 ezer forint volt, 2018-ban viszont már valamivel több, mint 270 ezer forint, ami összesen 34%-os növekedésnek felel meg – ez pedig a lakásárak és bérleti díjak növekedésének csupán alig harmada.
Hiába olcsó a hitel – nehezebb lett összegyűjteni a szükséges önerőt
Fontos figyelembe venni, hogy az ingatlanpiac rendkívül sokszínű, így az átlagos értékektől az egyedi történetek akár nagyon jelentős mértékben is eltérhetnek. Ezzel együtt úgy gondolom, hogy a cikkben nagyrészt átlagértékekkel szemléltetett folyamatok általánosnak, de legalábbis széles körben érvényesnek tekinthetők.
Mindez jelentősen megnehezítette azok dolgát, akik még nem rendelkeztek saját ingatlannal és nagyobb mennyiségű készpénzzel. Ilyen helyzetben a lakhatás megoldására az egyik lehetőség a hitelből történő lakásvásárlás. Az kétségtelen, hogy a hitelfelvétel soha nem volt még olyan olcsó az elmúlt 20 évben Magyarországon, mint most: 2016 után a lakáshitelek átlagkamata soha nem látott mélységbe zuhant (ráadásul most már árfolyam- és egyre inkább kamatkockázat nélkül), ami kompenzálta az ingatlanárak emelkedését. Így egy átlagos lakás megvásárlásához szükséges tipikus hitel törlesztőrészlete az átlagos nettó fizetések arányában ma a kb. a fele a 2008 előtti svájci frankos időszakhoz, és harmada a 2005 előtti forinthiteles időkhöz képest (1. ábra, szaggatott vonal).
Ugyanakkor a banki hitelfelvételhez szükséges, jelenleg minimum 20%-os saját erő összegyűjtése 2002 óta nem volt ilyen nehéz: a jelenlegi lakásárak és fizetések mellett a saját erőre az átlagfizetésből közel 85%-kal több ideig kell spórolni mint – az alacsony banki önerő-követelményekkel jellemezhető – 2007-ben (1. ábra, folytonos vonal). Vagyis az a helyzet állt elő, hogy akinek van érdemi mennyiségű megtakarítása, amit önerőként felhasználhat, az valóban könnyen tud most hitelből lakást venni, akinek viszont nincs – például diákok, pályakezdők, fiatalok – az egyre nehezebben.
1. ábra: Egy 40 m 2 -es lakás hitelből történő megvásárlásához szükséges minimum saját erő és a hitel éves törlesztőrészlete a nettó éves átlagjövedelemhez képest Budapesten
Forrás: KSH, MNB-kamatstatiszika, saját számítások. Megjegyzés az ábrához: a számítások viszonylag érzékenyek az elvárt banki saját erő mértékére, amiről nincsen hivatalos adatgyűjtés. Kormányrendelet 2009 óta, MNB rendelet pedig 2015 óta ír elő a bankok számára kötelezően elvárt minimum önerőt (20%-ot), ezt megelőzően azonban a hitelintézetek saját döntése volt, hogy határoznak-e meg ilyet. Mivel a 2008-as válság előtti időszakban a banki kockázatvállalási sztenderdek rendkívüli módon fellazultak („kockázatvállalás alapú verseny”), ekkor az önerő-követelmény is csökkent: erre az időszakra 10%-hoz közelítő minimális önerőt feltételeztünk. Fontos hangsúlyozni azt is, hogy bár az ábrán egy 40 négyzetméteres lakás árára mutattuk be ezeket az arányokat, ha ettől eltérő lakásméretet feltételeztünk volna, az a görbék lefutását nem, csak a szintjüket változtatta volna meg.
A bérlés több mint 10 éve nem volt ilyen drága
A másik lehetőség az albérlet. Az albérleti díjak – bár ezekről jóval nehezebb megbízható adatokat találni, mint az ingatlanárakról, ezért az alábbiakban csak hozzávetőleges becslésekből tudunk kiindulni – 2012 óta összességében szintén jóval gyorsabban növekedtek, mint a nettó bérek. Jövedelemarányosan az albérleti árak 2005 óta nem álltak olyan magas szinten, mint most (2. ábra). A „bérlés” versus „hitelből saját lakás” dilemmában is fordult a mérleg nyelve: míg 2005 és 2013 között lényegesen olcsóbb volt bérelni, mint hitelből venni sajátot, addig 2013 óta a bérlet már minimum 20-30%-kal drágább a hiteltörlesztőknél. Ráadásul minderre abban az időszakban került sor, amikor a saját lakás vásárlása, mint opció a fentiek miatt nehezebben elérhetővé vált a szükséges önerő összegyűjtése miatt. Ez megint csak a fiatalok, pályakezdők számára okoz leginkább gondot.
2. ábra: Egy 40 m 2 -es lakás éves bérleti díja és a hitelből való megvásárlása esetén az éves törlesztőrészlete a nettó éves átlagjövedelemhez képest Budapesten
Forrás: KSH, MNB-kamatstatiszika, saját számítások. A bérleti díjak esetében az átlagos négyzetméterárat a portfolio.hu és más sajtótermékekben megjelent cikkekben megtalálható adatok alapján gyűjtöttük össze, de ezekből nyilván csak tökéletlen becsléseket lehet adni az árak alakulására. Megjegyzés: bár az ábrán egy 40 négyzetméteres lakás árára mutattuk be ezeket az arányokat, ha ettől eltérő lakásméretet feltételeztünk volna, az a görbék lefutását nem, csak a szintjüket változtatta volna meg.
A jövedelmekhez képest a lakhatás költségei a drágábbak között az EU-ban
Önmagában az, hogy a lakhatás költségei egy korábbi időszakhoz képest nőnek nem lenne baj, ha abszolút értékben még mindig nem magasak. Csakhogy Budapesten a lakhatás a bérszinthez képest 2018-ra már európai összehasonlításban is drága. Euróban kifejezve a fővárosi ingatlanárak ugyan még mindig jóval a nyugat-európai szintek alatt vannak, de ha az árakat a bérekhez viszonyítjuk, akkor a budapesti lakásárszint már legalább 15-25%-kal haladja meg az osztrák és német városokat, míg Zürich-hel, Brüsszellel vagy Torinóval összehasonlítva a különbség még nagyobb – legalább is a numbeo.com városi megélhetési költségeket összehasonlító adatai alapján (3. ábra). Mindez ráadásul nem csak a belvárost érintő jelenség, hanem a központtól messzebb is érvényesnek látszik. Ez a 2014 óta bekövetkezett lakásár-emelkedés következménye: ha Budapest mutatóját a 3. ábrán korrigálnánk a 2014-es lakásár / nettó jövedelem szintre, akkor a főváros a lista legolcsóbb városai közé kerülne.
Mennyire megbízhatóak a numbeo adatai?
A numbeo adatait nem árt némi óvatossággal kezelni, mivel nem statisztikusi igényességű adatgyűjtésekre, hanem felhasználói adatmegadásra épülnek. Így a portálon Budapestre közölt nettó átlagjövedelem például közel 15%-kal alacsonyabb, mint amit a KSH számol, és az átlagos ingatlanárra is 5-10%-kal magasabb értéket adnak meg. Ha ezekkel korrigálnánk a 2018-as budapesti lakásár / jövedelem mutatót, akkor nagyjából a frankfurtival egyenlő arányszámot kapnánk. De még ha ez is lenne a helyes érték, akkor sem lenne igaz az az állítás, hogy „hiába keresnek Nyugat-Európában többet az emberek, ott sokkal nehezebb saját lakást venni”. Londonra, Párizsra, Rómára ez még igaz, a többi kivándorlási célvárosra azonban már egyre kevésbé.
3. ábra: Egy 40m 2 -es lakás ára az átlagos nettó bérhez képest 2018-ban
Forrás: numbeo.com, az adatok összegyűjtését 2019 januárjának első hetében végeztük. Megjegyzés: a numbeo.com átlagos négyzetméter-árakat ad meg. A 40 négyzetméteres lakásméret kiválasztása a lakásár / jövedelem mutatóban önkényes, azonban a városok egymáshoz viszonyított arányát nem, csak a mutató abszolút szintjét befolyásolja.
Ráadásul, ha a jövedelemarányos albérleti árakat vizsgáljuk, még rosszabbnak tűnik a helyzet: itt – ismét a numbeo.com adatai alapján – Budapest alig marad el Nyugat-Európa legdrágább városaitól (4. ábra). Bécshez képest például a jövedelemarányos albérleti költségek nálunk közel 40%-kal drágábbak. Itt megint lehet ugyan mondani, hogy a numbeo.com alulbecsli a béreket és kissé felül az albérleti árakat, de még ha ezeket korrigáljuk is, a magyar főváros bérleti piaca akkor is jövedelemarányosan drágább marad, mint az osztráké.
4. ábra: Havi lakásbérleti díj / Havi nettó átlagbér, 1 és 3 szobás lakások átlaga
Forrás: numbeo.com, az adatok összegyűjtését 2019 januárjának első hetében végeztük. Megjegyzés: a numbeo.com a bérleti díjakat 4 kategóriára adja meg: 1 szobás lakás a belvárosban, 3 szobás lakás a belvárosban, 1 szobás lakás a külvárosban és 3 szobás lakás a külvárosban. A fenti mutató az 1 és a 3 szobás lakásokra megadott értékek átlaga alapján számolódott.
A fenti ábra arra is rávilágít, hogy Budapest problémái nem egyediek: a régió fővárosaiban (Prága, Pozsony, Varsó) hasonló a helyzet, sőt az EU déli perifériáján is (Olaszország, Spanyolország, Portugália). Megfigyelhető, hogy érdekes módon inkább azokban a városokban olcsóbb jövedelemarányosan a lakhatás (akár albérletben, akár saját lakásban), ahol maga a jövedelemszint is magasabb.
A drágulás okozója az albérleti piacon: a felpörgő turizmus
Mivel az albérleti díjak emelkedése meghaladta a keresetekét, ezért valószínűsíthető, hogy ennek hátterében a kereslet-kínálati viszonyokban bekövetkező mennyiségi változás állhat. Ennek forrása a demográfiai trendek miatt növekvő pluszkereslet nem igazán lehet: bár kétségtelenül van egy évi kb. 10 ezer fős Budapestre irányuló nettó bevándorlás főleg külföldről, és kisebb részben vidékről, de azért ez alapvetően a természetes fogyás ellentételezésére elég. Az ingatlanpiaci mélypontot jelentő 2012/2013 óta a főváros lakossága a KSH szerint nagyjából 20 ezer fővel nőtt (2018-ban: 1.749 ezer fő).
Közben ugyanezen időszakban épült a városban közel 12 ezer új lakás (miközben a megszűnt lakások száma az országos statisztikák alapján ennek legfeljebb ötöde, 1-2 ezer lehetett). Önmagában a népességben és az elérhető ingatlanok számában nem látszik olyan jelentős fordulat, ami a lakás- vagy albérleti piacon a kereslet-kínálati viszonyok felborulásához vezethettek volna.
Ha viszont nem csak az állandó lakosságot, hanem a vendégeket is nézzük, ott is jelentősebb emelkedés történt. A fővárosba látogató turisták száma rendkívül dinamikusan nött az elmúlt években: míg 2014-ben a Budapesten töltött vendékéjszakák száma a KSH szerint 8,2 millió volt, ez 2018-ra – 27%-os növekedéssel – megközelítette a 10,4 milliót. Ez azt jelenti, hogy egy átlagos napon 2018-ban 28.400 turista éjszakázott a fővárosban szemben a 2014-es 22.300-as értékkel.
Bár ez csak napi 6.000-rel több embert jelent átlagosan, ami elsőre nem hangzik soknak egy 1,7 milliós városban, de mivel a szálláshelyek nincsenek 100%-osan kihasználva, ezért a napi átlag 6.000-rel több turista elszállásolásához ennél sokkal több férőhely biztosítására van szükség. És mivel a szállodakapacitás nem igazán bővült az elmúlt években, a turisták által keltett keresletet csak a magánszálláshelyekkel, az állandó lakhatást biztosító férőhelyek rovására lehetett kielégíteni.
Forrás: researchgate.net
Így az elmúlt években az AirBnB és hasonló szálláshely-közvetítő oldalakon keresztül kínált magánlakások számának növekedésével rengeteg ingatlan került ki a fővárosi (állandó) bérleti piacról: Csernyik-Jancsik-Michalkó Közgazdasági Szemlében megjelent kutatása szerint csak az AirBnB-n 2014 óta közel 25 ezerrel több férőhelyet hirdettek meg Budapesten, és 2017-re az oldalon keresztül kínált szálláskapacitás meghaladta a 40 ezer ágyat, közel 10 ezer ingatlanban. Összehasonlításul pár viszonyítási pont: Budapesten a piaci alapú (tehát önkormányzati bérleményeket nem tartalmazó) albérleti piac nagyságrendileg 100.000 lakásból állhat; illetve a fővárosban tanuló nappali tagozatos felsőoktatási hallgatók száma mintegy 120 ezer, a vidéki hallgatók száma – akiknek nyári albérletkeresése hagyományosan az állandó bérlakás-piac legnagyobb eseménye – összesen 60-70 ezer körül lehet. Ezekhez képest 10 ezer lakás / 40 ezer férőhely kikerülése a kínálatból jelentős hatású, vagyis az AirBnB elérte azt a nagyságrendet, hogy a vidéki diákok akár felét el lehetne helyezni az oldalukon kínált lakásokban.
A drágulás okozója a lakásvásárlásnál: az alacsony kamatkörnyezet és a befektetési célú vásárlások
Persze a turisztikai célú lakáskiadás felfutása még csak az albérleti árak megnövekedésére magyarázat, a lakásárakéra önmagában nem. A kettő között azonban nyilván van összefüggés: az AirBnB által felvert bérleti díjak növelték a lakáskiadáson elérhető hozamot, ráadásul éppen egy olyan időszakban, amikor az alacsony kamatkörnyezet a hagyományos befektetési formákat (betét, állampapír) kevésbé vonzóvá, a hitelfelvételből való kiadási célú lakásvásárlást viszont – ha valaki rendelkezett elegendő önerővel – olcsóbbá tette. Ezt láthatjuk az alábbi, 5. ábrán: az ábra baloldali fele azt mutatja, hogy míg 2012-ig a hosszú távú lakáskiadáson elérhető (bruttó, adózás előtti) hozam többnyire alig érte el a 10 éves állampapír hozamát, addig 2012-től a hozamok összeesésével a lakáskiadás még a kockázatokat figyelembe véve és leadózva is jobb befektetéssé vált (és ez még inkább igaz, ha a bankbetétek vagy rövidebb állampapírok hozamát vennénk viszonyításnak). Ráadásul az ábrán az állandó lakáskiadással elérhető hozamot szerepeltettük, miközben a turisztikai célú az esetek többségében még ennél is jobban jövedelmezett.
Ezzel párhuzamosan pedig el is kezdett növekedni a befektetési céllal lakást vásárlók aránya: az MNB lakáspiaci jelentése szerint 2012-ben az összes megvásárolt fővárosi lakás 24%-át vették befektetők, ez az arány viszont 40% fölé emelkedett 2015 óta (5. ábra, jobb oldali rész). Ezt az is elősegíthette, hogy a csak a bérleti díjból biztosan elérhető 8-10%-os hozam még a banki jelzáloghitel-felvétel 4-5%-os THM-költségét is meghaladta, így – akinek volt a saját erőre felhasználható pénze – még a hitelből finanszírozott lakáskiadásból is azonnali pluszban jött ki. A vásárlók között jelentős számban külföldi befektetők is megjelentek: 2017-ben például az V. kerületben eladott lakások harmadát külföldiek vették (vélhetően leginkább befektetési célból), de egész Budapestet tekintve is az arányuk közel 10% volt.
5. ábra: A lakáskiadáson elérhető hozam és a 10 éves állampapír-hozam (bal oldal) illetve a vásárlási célok megoszlása a budapesti lakásvásárlásoknál
Forrás: lakáskiadás éves hozama: saját számítás, 10 éves állampapír-hozam: MNB, lakásvásárlási célok: Dunahouse, MNB Lakáspiaci Jelentés, budapesti lakástranzakciók száma: KSH, Megjegyzés: a lakáskiadáson elérhető hozamot az egy négyzetméterre eső átlagos bérleti díj és az egy négyzetméter piaci ára (használt lakás) hányadosaként becsültük. A 2018-as lakáspiaci tranzakciószám előrejelzés az első félévnek az eggyel korábbi év azonos időszakában történt változásokhoz képest.
Mindeközben az első lakásukat megvásárlók aránya jelentősen lecsökkent (az összes tranzakció 35%-áról 20%-ra), sőt még az abszolút számuk is enyhén visszaesett: míg 2012/13-ban nagyjából 9.000 lakás kerülhetett első ingatlanát vásárló új tulajdonosához, addig 2017-ben már alig 8.000, és tavaly várhatóan még ennyi se – annak ellenére, hogy lakáshitelt felvenni még soha nem volt ilyen olcsó. Ezen nem változtatott a csok sem: bár pontos statisztika erről nem áll rendelkezésre, de Budapesten évente legfeljebb 1-2 ezer lakás vásárlásához vehették igénybe a csok 10 millió forintos támogatását. (Bár erre nincs adat, de országosan csak 6-7 ezer igénybevétel volt és az igénylések 70%-a vidéken történik). Ez cáfolja azokat a felvetéseket is, miszerint a csok-nak érdemi szerepe lett volna az árak emelkedésében (legalábbis Budapesten).
Az 5. ábra jobb oldali részén az is látszik, hogy az áremelkedéssel együtt Budapesten a lakáspiaci tranzakciók száma már a 2015-ös csúcs óta csökken. Ez szembe megy az országos trenddel: vidéken mérsékeltebb árnövekedés mellett az elmúlt három évben folyamatosan nőtt az adásvételek száma, Budapesten viszont a magas árak a vevők egy részét már egyszerűen kiárazták a piacról. Az összes magyarországi lakástranzakció számához viszonyítva a Budapesten történt adásvételek aránya (2018. I-II. negyedév: 24%) soha nem volt olyan alacsony az elmúlt 10 évben, mint tavaly (lásd: KSH, Statisztikai Tükör, Táblázat melléklet, 7. fül).
Összességében tehát megállapítható: Budapesten az elmúlt években jelentősen drágultak a lakhatási költségek, a bérszinthez képest pedig mára már az egyik legdrágábbak az EU-ban, ez pedig az itt élők egy részét elkezdte kiárazni a piacról – legyen szó akár az albérletről, akár a saját lakásról. Miért probléma mindez? Mit lehetne tenni, ebben a helyzetben – erről szól majd a cikk következő része.
Az eredeti cikk az Összképben jelent meg."
Hungary,2019-03-04,Index.hu,https://index.hu/gazdasag/2019/03/04/franciaorszag_jelentos_bevetelt_remel_az_it_kulonadotol/,Franciaország jelentős bevételt remél az IT különadótól,"Franciaország különadóval sújtaná az IT-óriásokat. A megadóztatni tervezett legnagyobb cégek kezdőbetűiről elnevezett adóról (GAFA) szóló törvénytervezet szerdán kerül a francia kormány elé – írta az RT.com.
Fotó: Lionel Bonaventure / AFP
A jogszabály azokat a globális vállalatokat sarcolná meg – egyébként nem csak a fenti négy céget -, amelyeknek az éves világszintű bevételük több mint évi 750 millió euró, franciaországi bevételük pedig meghaladja az évi 25 millió eurót. Az adó mértéke a bevétel 3 százaléka lenne. A szabályozás legalább 30 vállalatot érint, köztük – ahogy a miniszter említette – az Ubert, az Airbnb-t vagy a Booking.com-ot. A tervezet ugyanakkor felsorol még kínai, német, spanyol és brit cégeket is, de a francia online hirdetési specialistát, a Criteot is. A francia kormány évi 500 millió euróra számít az újfajta adóból.
A francia kormány nincs egyedül az ötletével, korábban Ausztria is jelentett be hasonlót, de az EU is szinte ugyanezt tervezi. Az Európai Bizottság (EB) javaslatát az Európai Parlament is támogatja és az adó mértéke szintén 3 százalék lenne.
Az EB javaslata szerint a cégeknek azok után a bevételeik után kellene adózniuk, amelyek például online hirdetőfelületek vagy a felhasználók által nyújtott információkból előállított adatok értékesítéséből, illetve digitális közvetítő tevékenységekből származnak. Ez a szabályozás pusztán ideiglenes jellegű lenne, amíg nem sikerül átfogó megoldást találni arra, hogy a digitális cégek ott adózzanak, ahol a nyereségük keletkezik, ne csak ott, ahol a központjuk van.
Az unió 5 milliárd euró bevételt vár ettől a lépéstől. Az EB becslése szerint a hagyományos cégek bevételeinek átlagosan 23 százalékát viszik el a közterhek, míg a digitális vállalatoknál ez az arány mindössze 9 százalék."
Hungary,2019-01-29,Index.hu,https://index.hu/belfold/2019/01/29/gyilkossag_tuz_istvan_utca_alberlo_kutya/,A gyilkosság után még a ház előtt csevegtek az albérlők,"Újabb részletek derültek ki az István utcai lakástűzzel és gyilkossággal kapcsolatban. Az egyik szomszéd beszámolója szerint a lakást bérlő négyfős társaság kifizette a bérleti díjat, majd nemsokkal utána gyilkolhatták meg a tulajdonost. A társaság a szomszédoknak azt állította, főzés közben gyulladt ki a szoba.
Ahogy korábban megírtuk, egy elszenesedett holttestet és kutyatetemet talált a tűzoltóság a hetedik kerületi István utca négyemeletes lakóházában kigyulladt lakásban hétfő délután. Reggelre kiderült, a lakás tulajdonosa gyilkosság áldozata lett, az albérlő szúrta halálra.
A házban lakó egyetemista fiú arról számolt be az Indexnek, hogy a 49 éves tulajdonos nagyjából egy-másfél éve kiadja a harmadik emeleti lakás egyik felét, a másik részben pedig ő lakott a két kutyájával. „Általában külföldi turisták jöttek néhány napra, a gangon gyakran összefutottam velük. Az már furcsa volt, hogy egy négyfős magyar társaság érkezett múlt csütörtökön. Két fiú és két lány,
olyan volt a kinézetük, hogy nem szívesen futottam volna össze velük este a Keletinél.
FRISSÍTÉS 02.05-én: Cikkünkben eredetileg azt írtuk, Airbnb-n adta ki a tulajdonos a lakást. Az Airbnb-vel szerződésben álló Speyside Group cikkünk megjelenése után emailben jelezte, hogy a lakás nem szerepelt az Airbnb honlapján, a tulajdonos Facebookon és más platformokon hirdette azt.
István utca 11.Fotó: Bődey János
Azt mondták, már fizettek
Az első emeleten lakást bérlő Klára az éjszakai műszak után épp aludt, amikor kiütött a tűz. „Arra ébredtem fél öt körül, hogy egy rendőr dörömböl az ajtón. Mire felkeltem és kiértem az előszobába, már a szobában állt, és mondta, hogy azonnal el kell hagyni a házat. Azt láttam, hogy dől a füst a harmadik emeleti lakásból, rengeteg rendőr és tűzoltó rohangál a gangon.”
Az egyetemista fiú beszámolója szerint nagyjából 45 percet álltak a ház előtt, mire a tűzoltóság eloltotta a lángokat. Lakótársával az utcán várakoztak, és közben szóba elegyedtek azzal társasággal, akik a kiégett lakást bérelték. 
Azt mesélték, hogy főzés közben gyulladt ki a szoba és ők rögtön hívták a tűzoltókat.
Furcsa volt, hogy miért nem riasztották a tulajdonost, pedig tudniuk kellett, hogy ott van a másik szobában” - idézi fel a történteket. Az épületben egyébként minden emeleten van poroltó készülék, ez nagyjából 8-10 méterre lehet az érintett lakástól. “Azt is mondták, hogy épp aznap fizették ki a 280 ezres bérleti díjat, egy hónapig maradtak volna” - tette hozzá. - ""Csak később tudtam meg, hogy a tulajdonost meggyilkolták.”
Az emberöléssel gyanúsított 27 éves sátoraljaújhelyi férfi a szomszéd beszámolója szerint nem menekült el rögtön a helyszínről. A rendőrség oldalán megjelent közleményben azt írják, 20 perc alatt elkapták és előállították a feltételezett elkövetőt.
Rendőrségi plombával lezárt ajtó a helyszínenFotó: Bődey János
Árván maradt az áldozat kutyája
A tulajdonos két kutyája közül az egyik a tűzben elpusztult, a másikat a tűzoltók szerencsésen kimentették. Őt rövid időre az egyik szomszéd fogadta be, majd később elvitték az állatmentők. Az oltásról és az ijedt kutyáról a Katasztrófavédelem megosztott egy videót a Facebookon, a poszt alatt lévő kommentekből az derül ki, az elhunyt férfi unokahúga már felvette velük a kapcsolatot. 
Az István utcai ház földszinti irodájában még kedd délben is tárva nyitva vannak az ajtók, az ott dolgozók próbálják kiszellőztetni a füst szagát, ami az elavult nyílászárók miatt a csukott ablakon keresztül is beáramlott a helyiségbe. Ők már nem voltak ott a tűz idején, csak a hírekben olvastak róla. A többi lakást a tűz nem érintette, a gyilkosság helyszínét a rendőrség lezárta, és a helyszínelők reggelig vizsgálták a körülményeket. 
Kedd délben emailben kerestük meg a BRFK ügyeletét. Megkérdeztük, hogy a társaság három másik tagját is előállították-e és arra is kiváncsiak voltunk, hogy a gyilkosság és a tűz között milyen összefüggés áll fenn: a gyilkos gyújtotta-e fel a szobát vagy a tűzben égett benn az áldozat. A BRFK Kommunikációs Osztálya megkeresésünkre azt írta, egy embert hallgattak ki gyanúsítottként. A nyomozásra tekintettel több információt - így a gyilkosság pontos körülményeit és a három másik bérlő szerepét - nem közölték.
 (Borítókép: István utcai lakás, ahol a gyilkosság történt. Fotó: Bődey János / Index)
Ebben a cikkben a téma érzékenysége miatt nem tartjuk etikusnak reklámok elhelyezését.
    Részletes tájékoztatást az Indamedia Csoport márkabiztonsági nyilatkozatában talál.
Indamedia Csoport"
Hungary,2019-01-10,Index.hu,https://index.hu/gazdasag/2019/01/10/airbnb_vii.kerulet_parkolo_parkolo-merleg_dij/,Erzsébetváros is új adót vet ki az Airbnb-re,"Már a VII. kerületben is parkoló-mérleg díjat kell fizetni, ha valaki szálláskiadásra, például Airbnb-re akar bejegyeztetni egy lakást. Az önkormányzat január 6-én életbe lépett, Erzsébetváros Építési Szabályzatáról szóló rendelete alapján egy ingatlan minden megkezdett 50 négyzetmétere után egy parkolóhelyet kell biztosítani, egy parkolóhely megváltásának költsége 2 millió forint plusz áfa (ami azt jelenti, hogy egy 70 négyzetméteres lakás esetén például 5 millió 80 ezer forintot kell fizetni).
Fotó: Britta Pedersen
A szabályváltoztatást nem nehéz az airbnb-zés megnehezítésére irányuló intézkedésnek tekinteni, ugyanis a turisták általában nem parkolnak a szállás közelében, és még akkor is fizetnek parkolási díjat, ha autóval érkeznek.
Nem a VII. kerület az első, amelyik hasonló díjat vet ki a szálláskiadásra: 2018-ban lépett életbe a VI. kerületben egy nagyon hasonló szabály, ennek értelmében ha valaki Airbnb-re akar bejegyeztetni egy lakást a kerületben, akkor minden szobáért egyszeri, akár 1,5 millió forintos parkoló-mérleg díjat kell fizetnie. Mivel a VI. kerületben a zártsorú épületek miatt új parkolóhelyet általában nem lehet építeni, ezt pénzben kell megváltani, feltételezhetően a VII. kerületben is ez a helyzet.
A VIII. kerületben is nemrég vetettek ki egy új adónemet a rövid távú lakáskiadásra, ez alapján 2019. január 1-től az egyéb szálláshely-szolgáltatásokat nyújtókat a kiadott lakás vagy lakások alapterülete után adóztatja az önkormányzat egységesen 1820 Ft/nm/év értékben. Ez azt jelenti, hogy például egy 120 négyzetméteres lakás után például 218 ezer forintot kellene fizetnie a tulajdonosnak építményadó címén, ha a lakás rövid távra adja ki.
Az Airbnb 2017-ben Budapesten utolérte a szállodák férőhelyeinek számát, az airbnb-s piacról ebben a cikkben írtunk legutoljára részletesebben."
Hungary,2018-12-27,Index.hu,https://index.hu/techtud/2018/12/27/a_kinai_airbnb_mar_arcfelismeressel_enged_be_kulcs_helyett/,A kínai airbnb már arcfelismeréssel enged be kulcs helyett,"Legalábbis a vendégfogadásban gyorsan teret fog hódítani az arcfelismerős beengedési rendszer, miután Kínában a legnagyobb lakáskiadó platform bejelentette, hogy 2019-ben elkezd átállni az új szisztémára. A Xiaozhu – a sajtónyelvben „Kína válasza az Airbnb-re” – első körben Szecsuán székhelyén, a gyorsan fejlődő Csengtuban vezeti be az arcfelismerőt. A vendégeknek nem lesz szükségük kulcsra, nem kell bíbelődniük hagyományosabb okoszárakkal, az ajtó nyílásához az kell, hogy a kamera azonosítsa őket az adatbázis alapján. A dél-kínai városban egy év alatt az összes lakás 80 százalékát szeretnék felszerelni.
Kevin Chen Chi a Xiaozhu vezetője és alapítójaFotó: Bloomberg / Getty Images Hungary
A Xiaozhun keresztül összesen 300 ezer lakást adnak ki rövid távra a tulajdonosaik Kínában. Ezzel verik a kínai piacon szintén versenyző Airbnb-t, és ütemes a növekedés, többek között a plusz szolgáltatásoknak (design, üzemeltetés, okoszárak, stb.) köszönhetően. Az extrákkal kicsit hasonló modellt követnek mint az online kereskedelemben a magát az Amazon versenytárává kinövő Alibaba. Az Alibaba alapítója, Jack Ma befektetési alapja egyébként ősszel 300 millió dollárért vásárolta be magát a Xiaozhunba.
Ha az arcfelismerő használata a gyakorlatban is beválik, és a bérbeadóknak növeli a biztonságérzetét, elképzelhető, hogy a nyugati cégek is hamarosan kénytelenek lesznek követni a kínai riválist."
Hungary,2018-12-14,Index.hu,https://index.hu/techtud/2018/12/14/vilag_jatekfejlesztoi_egyesuljetek/,"Világ játékfejlesztői, egyesüljetek!","A játéfejlesztés főleg gyerekként sokaknak álommenőnek tűnik, ehhez képest a videojátékiparban dolgozók elég lehangoló feltételekről számolnak be. Véget nem érő munkaórák főleg a határidők felé, az év  nagy részében nem könnyen kivehető szabadságok, határidős szerződések, a tervezhetőség és kiszámíthatóság hiánya – hasonló körülményekkel persze nem csak a játékfejlesztők néznek bele, de éppen emiatt van általánosabb jelentősége annak, hogy Angliában már a szakszervezetek is elkezdtek rányomulni erre a piacra.
A játékfejlesztők körülbelül ugyanazokkal a problémákkal néznek szembe, mint a „gig economy” szereplői általában. Ez az az új típusú projekt vagy alkalmi munka, ami nagyon terjed, és állandó munkaszerződések helyett a munkaerő látszólag önkéntes kihasználásán alapul. Fő példái az Uber és az Airbnb, de egy rakás más szabadúszó meló sorolható ide az alkalmazott grafikusokétól a programozókig. Miközben a cégek hajlamosak kreatív tevékenységként beszélni ezekről a tevékenységekről, a baloldali kritikák szerint egy, a korábbiaknál is erősebb kizsákmányolásról van szó.
Az utóbbi időben a hagyományos inkább a nagyiparban jobban beágyazott nyugati szakszervezeti mozgalmak is erősebben igyekeznek képviselni az ezekben az ágazatokban dolgozók érdekeit. Ennek az egyik fő képviselője az Independent Workers Union of Great Britain, mely most bejelentette a játékiparban dolgozók önálló szakszervezetének megalapítását. Szerintük a játékfejlesztőket széleskörű kizsákmányolás éri, a cégek lényegében az alkalmazottak lelkesedését használják ki. A szakszervezet elsősorban a garantált munkaidőt egyáltalán nem nyújtó nulla órás szerződések és a kifizetetlen túlórák ellen akar harcolni."
Hungary,2018-12-05,Index.hu,https://index.hu/gazdasag/2018/12/05/elonybe_hozhatott_cegeket_a_facebook_egy_kiszivargott_dokumentum_szerint/,"Előnybe hozhatott cégeket a Facebook, egy kiszivárgott dokumentum szerint","Kiszivárgott emailek és belső dokumentumok sora bizonyítja a New York Times szerint, hogy a Facebook több cégnek, a felhasználói személyes adatait úgy adta tovább, hogy abból a cégeknek előnyük származott a versenytársaikkal szemben. Az ügyben olyan cégek érintettek, mint az Airbnb, a Lyft és a Nextflix.
A dokumentumok 2012 és 2015 közötti időszakot fedik le, amikor robbanásszerű növekedésnek indult a cég, és amikor nem igazán tudták még, hogy hogyan kezeljék a rájuk zúduló adatokat.
Az ügyet vizsgáló bizottság szerint a dokumentumok világosan mutatják, hogy a Facebook külön megállapodásokat kötött bizonyos cégekkel, amivel engedélyezi, hogy azután is hozzáférhessenek a felhasználók személyes adataihoz, amikor már egyébként más cégek számára korlátozták az adatokhoz való hozzáférést. 
A Facebook szerint ezek a dokumentumok egy alaptalan jogi vita részeiként bukkantak fel, és csak részigazságokat tartalmaznak, amik kontextusukból kiragadva félrevezetőek lehetnek. 
Ahogy minden cégnél, nálunk is folytak belső párbeszédek azokról az utakról, amik biztosíthatják a cég fennmaradását, de a tények tisztán látszanak: soha nem adtuk el mások adatait."
Hungary,2018-12-04,Index.hu,https://index.hu/kulfold/2018/12/04/costa_rica_eltunt_szemely_buncselekmeny/,Egy hete nem találják a Costa Ricán rejtélyesen eltűnt amerikai nőt,"A harminchat éves, floridai Carla Stefaniak a születésnapját ment ünnepelni sógornőjével Costa Ricára november végén. A sógornő Carlánál egy nappal korábban, november 27-én indult haza, akit Carla kikísért a reptérre. A nő még Uberrel körülnézett a városban, majd egy San Jose külvárosában lévő Airbnb-lakásba ment. Ott egy éjszakát töltött volna, mielőtt másnap ő is visszarepült volna Floridába.
Míg egyedül volt, folyamatosan küldte az üzeneteket a barátainak és családtagjainak. Utolsó üzenetét 27-én este írta, amiben arról panaszkodott, hogy nagyon esik, és nincs áram a bérelt lakásban, a környék pedig nem tűnik biztonságosnak.
Carla StefaniakFotó: Finding Carla / Facebook
Másnapra, tehát november 28-ára már megvolt Carla repülőjegye, és kocsit is rendezett magának, ami kivitte volna a reptérre. A családja születésnapi üzenetekkel köszöntötte fel őt, de válaszokat már nem kaptak.
Kiderült, a Floridába tartó repülőre sem szállt fel. Az Airbnb-lakás tulajdonosa és a helyi biztonsági szolgálat azt mondta, hajnali öt órakor látták Carlát látták beszállni egy ismeretlen autóba, de a nő családja ezt nem hiszi el. Azt állítják, a hatóságok nem is nyomoztak az ügyben, mert szerintük az eltűnt nő saját akaratából szállt be a kocsiba.
Kedden a család arról posztolt a Facebook-ra, hogy a helyi hatóságok egy holttestet találtak közel a Clara által bérelt Airbnb-lakáshoz, félig-meddig elásva és becsomagolva egy műanyag zacskóba. Costa Ricába mennek azonosítani a holttestet. (BBC)"
Hungary,2018-11-29,Index.hu,https://index.hu/kulfold/2018/11/29/vallasi_diszkriminacioval_vadoltak_meg_az_airbnb-t/,Vallási diszkriminációval vádolták meg az Airbnb-t,"Vallási alapú hátrányos megkülönböztetés vádjával amerikai zsidók egy csoportja beperelte szerdán az Airbnb szállásközvetítő céget az Egyesült Államokban, mert a vállalat levette kínálatából a megszállt Ciszjordániában található izraeli telepeken lévő, mintegy 200 kiadó lakást – írta az MTI.
A 18 felperes, akik Delaware államban nyújtották be keresetüket egy szövetségi bíróságon, azzal vádolják az Airbnb-t, hogy hátrányosan különbözteti meg a zsidó tulajdonú ingatlanokat, miközben továbbra is engedélyezi a ciszjordániai keresztényeknek és muzulmánoknak a lakáskiadást. A felperesek között vannak ingatlantulajdonosok, illetve olyanok, akik élni akartak az ingatlanközvetítő cég szolgáltatásával a törölt zsidó lakásokra vonatkozóan.
A felperesek szerint lépésével a delaware-i bejegyzésű Airbnb állást foglalt Ciszjordánia kérdésében, amelyet Izrael 1967-ben, a hatnapos háború során foglalt el Kelet-Jeruzsálemmel együtt, és ahol palesztinok jövőbeli államukat akarják létrehozni.
Az Airbnb vallási és nemzetiségi alapú döntést hozott arról, hogy ki adhatja ki lakását - mondta Robert Tolchin, a felperesek egyik ügyvédje. A felperesek ügyvédjei azzal érvelnek, hogy a cég a döntést az Egyesült Államokban hozta meg, ami pedig amerikai állampolgárok jogait sérti.
A felperesek jogorvoslatot kérnek a vélt jogsértés megszüntetésére, és kártérítést, első sorban a kiadásból származó bevételi veszteség miatt.
Az Airbnb másfél hete közölte, hogy körülbelül kétszáz olyan szállást töröl kínálatából, melyek izraeli telepeken találhatók Ciszjordániában. A cég arra hivatkozott, hogy a telepek az izraeliek és palesztinok vitájának egyik központi kérdését jelentik, és a nemzetközi közösség több tagja is hangsúlyozta: a vállalatoknak nem szabadna a térségben tevékenykedniük, mert meg vannak győződve arról, hogy nem szabad nyerészkedni ott, ahonnan embereket űztek el.
Izrael élesen bírálta a döntést. Gilád Erdán belbiztonsági miniszter pedig fel is szólította az érintetteket, hogy indítsanak pert az Airbnb ellen.
Az Airbnb szerdai reagálásában közölte: bár kevés esélyt lát arra, hogy az ügy eljut a bíróságig, tisztában van azzal, hogy lesznek, akik ellenezni fogják a döntést, és ""értékeli a szempontjukat"".
A nemzetközi közösség legtöbb országa törvénytelennek tekinti a lakóövezetek építését a hatnapos háborúban elfoglalt területeken, de Izrael szerint ezeknek a területeknek a jövőbeli hovatartozását a 2014 óta szünetelő palesztin-izraeli béketárgyalásokon kell majd meghatározni.
Hozzávetőleg 600 ezer izraeli él Ciszjordániában és Kelet-Jeruzsálemben. Az ENSZ Biztonsági Tanácsa 2016-ban a telepépítési politika leállítását követelte Izraeltől."
Hungary,2018-11-27,Index.hu,https://index.hu/gazdasag/2018/11/27/turistaaradat_veszelyezteti_budapestet/,Turistaáradat veszélyezteti Budapestet,"Magyarországra egyelőre nem jellemző a helyiek életminőségét és a természeti értékeket veszélyeztető túlzott turistaáradat (overtourism), de jelei már vannak, ezért időben fel kell készülni a megelőzésére és a kezelésére – hangsúlyozta a KPMG könyvvizsgáló és tanácsadó társaság tanulmányában.
 Az overtourism az a jelenség amikor egy települést vagy térséget turisták tömegei lepik el, rontva ezzel a helyiek életminőségét vagy rombolva a természeti környezetet. 
A közleményben Indra Dániel, a KPMG turisztikai tanácsadó részlegének vezetője kifejtette, Magyarországon is vannak már jelei az overtourismnak, példaként a tavalyi népszavazást említette a budapesti bulinegyedben, ahol a helyieknek gondot okoz a vendégek nagy száma. Vannak már elégedetlen hangok nyáron a Balaton környékén is – tette hozzá. A „túlzott elturistásodás"" hátterében az internetes bakancslisták megjelenése, a rövid távú lakáskiadás (Airbnb), valamint az olcsó repülés áll. 
Hotelhajók az Erzsébet hídnálFotó: Jászai Csaba
A túlzott turizmus egyik jele, hogy bizonyos pontokon kapacitásszűke kezd kialakulni. Az első példa erre a szakértő szerint a Liszt Ferenc repülőtér, amelynek forgalma 2013-ról 2018-ra 8,5-ről 15 millió utasra nőtt, főszezonban telített. 
Ilyen jelenség a magas szállodai szobakihasználtság is – Budapesten szeptemberben is 86 százalék felett volt a mutató –, amely több magyar turisztikai célpontnál is előfordul szezonálisan. 
A „túlturistásodás"" legjobb ellenszere a látogatók időbeli és térbeli széthúzása, amelyben Magyarországon komoly szerep hárul a vidéki célpontokra és szállodákra. Biztató jelenség, hogy az utóbbi években a fővároson kívüli vendégéjszakák számának növekedése felzárkózott Budapest mögé (10,7 illetve 9,6 százalék), de ahhoz, hogy a térbeli széthúzás működjön, a vidéki vendégforgalomnak jobban kellene növekednie a budapestinél. Ennek egyik feltétele a működő szálláshelyek minőségi fejlesztése, illetve a szobakapacitás bővülése – tette hozzá. 
Jó hírnek nevezte, hogy a következő években több mint 1300 vidéki szállodai szobát adhatnak át Magyarországon, meglepően egyenletes területi lefedettséggel. Így 100-200 szobás szállodák épülnek Nyíregyházán, Zalaegerszegen, Szántódon, Pannonhalmán, vagy Mátrafüreden, és közepes méretű beruházások zajlanak olyan településeken, mint Kisvárda, Mezőkövesd, Győr, Szentes, Szeged és Bük. 
A szakértő szerint az összehangolt cselekvés szükségességét ismerte fel a kormány is, amikor létrehozta a Kisfaludy Turisztikai Fejlesztési Programot, amelynek kifejezett célja, hogy láncba szervezze az attrakciókat és a szálláshelyeket, és így növelje az élménypontok számát az országban. A 2030-ig szóló program költségvetési forrásokat is tartalmaz, így nem csak élménypontok, de szálláshelyek fejlesztésére is forrást biztosít – sorolta a szakértő."
Hungary,2018-11-24,Index.hu,https://index.hu/belfold/2018/11/24/megsetaltatjak_a_turistakat_a_ciganylanyok_a_nyolckerben/,Megsétáltatják a turistákat a cigányok a nyolckerben,"Elitgimnáziumok diákjait viszik ki, hogy beleszagoljanak a nyolckerbe, tabuk nélkül beszélgetnek származásról és identitásról, nyugati turistáknak mutogatják a Mátyás teret, mostantól pedig társadalmi vállalkozásban tartanak városi sétákat: Uccu a Népszínház utcában.
Vannak köztünk szőkék is, nem mindenkinek olyan barna a bőre, mint nekünk
– árulják el a jegyzetelő médiamunkásoknak a lányok a Tesco előtt. Ők itt most sétavezetők, az UCCU Alapítvány önkéntesei, a Köztársaság tér sarkán pedig éppen az etnikai kategorizálás bonyolultságáról beszélnek, arról, hogy nem mindig olyan evidens, ki a cigány és ki nem az.
Évek óta tartanak iskolai foglalkozásokat a roma identitásról, cigány kultúráról, meg főleg az előítéletekről. Az a cél, hogy személyes példákon keresztül, szabadon beszélgessenek a gyerekekkel. Ezekből jött, hogy, mint mondják, az iskola biztonságos falai közül menjenek ki együtt terepre, ami most a Népszínház utca környékét jelenti.
A Népszínház persze nagyon messze van attól, hogy valami kőkemény dzsumbujt lehessen belehaluzni. A 8. kerület jelentős részét felzabáló dzsentrifikáció itt még nem jutott el odáig, hogy kellemetlenül érezzük magunkat a fair trade kávézóktól és tájidegen borbároktól, de kicsit kíváncsibb hátizsákosoknak amolyan biztonságos egzotikumnak pont megteszi. Airbnb hirdetésekben jól eladható, mint autentik pesti multikulti, egész sok megvan még a normális üzletekből, paplanosok, matracosok, redőnyösök húzzák a százforintos boltok között, megférnek egymás mellett a kedvezményes nigériai tarifák, a Nagymagyarország-matricás giroszos és a cigányos barber shop. A Népszínház pár évig még úgy csinál, mintha kiolthatatlan lenne belőle az élet, mielőtt eléri a kényszerű sterilizálás.
11 
Galéria: Uccu a Népszínház utcábanFotó: Bődey János / Index
A városi séták (több csapat is szervez ilyeneket a Józsefvárosban) a dzsentrifikációnak nem okai, de jó eséllyel a tünetei – miközben van köztük olyan is, amelyik éppen ezt a népességcserés középosztályosodást problematizálja többek között. Az UCCU Alapítványé annyiban más, hogy náluk kifejezetten előítélet-csökkentés a cél. Idáig főleg a középiskolásokra mentek rá, mostantól viszont nyilvánosan is meghirdetik a programot, a kibővített sétaútvonalra a napokban induló új oldalukon vagy a Facebookon lehet jelentkezni.
„Ezt a ma is működő kalaposműhelyt 1870-ben alapították, ez az egyetlen, amelyik még az eredeti család kezében van, a harmadik generáció viszi” – halljuk a régóta kereskedelmi útvonalként funkcionáló Népszínház utca eleje felé. Ez az út, amelyik rögtön a hármas számmal indul. Az egyes a Nemzetié volt, amíg le nem bontották a metróépítés miatt, azóta a számozás jelzi az űrt. A séta is innen indul, a színház Blahán lévő emléktáblájától. De a hiányjel is hiányos: a szervezők a cigány tematika és a nemzeti kánonból kimaradt romák kapcsán az elfeledett (ez azért relatív, szobra van a Vígszínházban) Hegyi Arankáról beszélnek, a Népszínház első cigány színésznőjéről, aki előbb szabadkai prímás lánya volt, aztán lett ünnepelt operettprimadonna.
Cigányok az 1870-es évekbeli pesti folyószabályozás, majd 1945 után az újjáépítés miatt költöztek nagyobb számban Józsefvárosba – indokolják munkaerőpiaci okokkal az etnikai arányokat. Ezt a számot a sétán 40 százalékosnak mondják. Ez biztos, hogy irreálisan felülbecsült a valósághoz képest, pedig a szervezők éppen az ellenkezőjét szeretnék hangsúlyozni, azt, hogy Józsefváros kevésbé cigány, mint szerintük hinni szokás. A történeti mondanivalót is érdemes ellenpontozni a városszociológiai irodalommal, utóbbi szerint ugyanis „a cigányok tömeges beáramlása csak a hetvenes évek közepén, a cigány- és szegénytelepek felszámolásával, majd a külső kerületekben folyó „buldózeres” városfelújításokkal párhuzamosan indult meg”.
11 
Galéria: Uccu a Népszínház utcábanFotó: Bődey János / Index
A sétán kevésbé szakmai a vezetés, inkább szimpatikusan lelkesnek mondanám a sétavezetőket, akik folyamatosan tanulják ezt a szerepet. A Dréher-házon lévő, Dudits Andor- és Róth Miksa-féle homlokzati mozaikfríz a beemelt sörgyári jelenetekkel önmagában is izgalmas, Kiss József, a Hét szerkesztőjének a szomszéd épületben lecsekkolt emléktáblája kevésbé (ott inkább az elektromos kapcsolószekrények miatt éri meg bekukkantani a lépcsőházba), a társadalmi üzenet mellett mindenesetre lehet, hogy nem ártana még rágyúrni kicsit a tartalomra. Az is kell, hogy szolgáltatásként valóban eladható legyen a barátkozás és az előítélet-csökkentés, márpedig most ez a cél: a séta bekerült egy támogatói programba (Lépj velünk! társadalmi innovációs program, Unicredit, NESsT), úgyhogy most az uccusok is nagyon igyekeznek, hogy társadalmi vállalkozásként definiálják át az eddig pro bono vitt programjaikat.
Az Uccu Alapítványt a tíz évvel ezelőtti romagyilkosságok után alapították, „mert valamit csinálni kell, uccu”.
Az a célunk a sétákkal, hogy egy kellemes programba ágyazva, észrevétlenül döntsük meg a rosszhírű kerületekkel és a romákkal szembeni sztereotípiákat
– foglalja össze a krédót Szénási Szilvia, az alapítvány vezetője. Sok embernek valószínűleg teljesen új helyzet, hogy cigányokkal beszélhet cigányságról, származásról, sztereotípiákról. De miközben az önkéntesek a sétákon és az iskolai foglalkozásokon a nem cigányokat szeretnék érzékenyíteni, a cigány fiataloknak is új tapasztalatot jelentenek ezek az alkalmak.
Néha elég fura kérdéseket kapok: hordhatnak-e a cigányok fehér ruhát, hiszen ők nem tiszták, vagy igaz-e, hogy nálunk az egész család egy pohárból iszik.
„De nekünk fontos, hogy a foglalkozásainkon nincsenek tabuk, minden sztereotípiáról őszintén lehet beszélni. Sokszor nem is tudatosan bántanak, olyanokat mondanak, hogy “jé, hát ti milyen intelligensen tudtok megszólalni” – mondja Ignácz Andi, aki, amellett, hogy szociálpedagógus, szintén sétavezető, csak ő Pécsen, mert ott is indítanak a józsefvárosihoz hasonló programot,méghozzá a Meszesen. Mint mondja, számára személyesen is sokat segített az alapítvány: „Nagyon sok negatív dolog ért, volt ezek miatt egy identitáskrízisem. Az Uccunál hasonló helyzetben lévő fiatalokkal találkoztam, akikkel lehetett olyasmiről beszélni, hogy ki vagy, ki szeretnél lenni, vagy hogy kezeljük ezeket a helyzeteket.
11 
Galéria: Uccu a Népszínház utcábanFotó: Bődey János / Index
„Nálunk annyi volt, hogy egyszerűen tudtam, hogy cigányok vagyunk, azt jól van, nagyjából ennyit mondtak otthon” – mondja az alapítványt vezető Szénási Szilvia. Úgy látja, gyakran a romák sem tudnak sokat arról, hogy mi a roma kultúra, és az volt a benyomásuk, hogy “a cigányellenesség is elsősorban információhiányból fakad, az elutasítók többsége nem is ismeri azokat, akikkel szemben ellenérzései vannak”.
„Ha nincs több kérdésetek, menjünk tovább a következő helyszínre, mert tök jó hideg van” – didergik a lányok a cigány közösségi Napház előtt, miközben arról beszélnek, hogy a kilencvenes években ez volt a menő hely a környéken, ahová mindig beengedték a cigányokat is: szombat este diszkó, vasárnap reggel imaház – multifunkcionális kisebbségi tér az aranykorban.
A séta a Mátyás téren ér véget. A Kesztyűgyár és a Lakatos Menyhért Általános Iskola előtt belebotlunk egy ellensétába, fazekasos diákok jönnek a Teleki téri lakászsingagógából - mi éppen az előbb álltunk meg egy botlatókőnél a Nagyfuvaros utcában, egy volt sárga csillagos háznál. A kapu mellett emléktábla („Itt élt Nemessányi Sámuel Félix viághírű hegedűkészítő”), alatta falfirka:
Pátyolgatott Janika"
Hungary,2018-11-23,Index.hu,https://index.hu/gazdasag/2018/11/23/jozsefvaros_megadoztatna_az_airbnb-t/,Józsefváros megadóztatná az Airbnb-t,"A VIII. kerületi önkormányzat megadóztatná az Airbnb-n kiadott kerületi lakásokat – írja a Mérce.hu a Józsefváros önkormányzatának holnapjára feltöltött előterjesztésre hivatkozva.
A kerület fideszes polgármestere, Sára Botond által jegyzett előterjesztés alapján az önkormányzat 2019. január 1-től az egyéb szálláshely-szolgáltatásokat nyújtókat a kiadott lakás vagy lakások alapterülete után adóztatná, egységesen 1820 Ft/nm/év értékben. Ez azt jelenti, hogy például egy 120 négyzetméteres lakás után például 218 ezer forintot kellene fizetnie a tulajdonosnak építményadó címén, ha a lakás rövid távra adja ki.
A javaslat kifejezetten meg is említi, hogy az Airbnb-s lakáskiadást célozza az javasolt adónem: „az egyéb szálláshely-szolgáltatás nyújtása elsősorban a társasházi lakások rövid távú hasznosítása, jellemzően az Airbnb és az egyéb szállásmegosztó portálok segítségével valósul meg”.
A dokumentum szerint Józsefvárosban 939 „egyéb szálláshely” üzemel, jellemzően magánszemélyek tulajdonában. A kiadás után eddig is kellett kommunális adót fizetni, de eddig mentesek volt a lakások az építményadó alól: az előterjesztés ezen változtatna. Sára javaslata elfogadása esetén az önkormányzat összesen csaknem 118 millió forintnyi plusz adóbevétellel számol."
Hungary,2018-11-18,Index.hu,https://index.hu/tudomany/til/2018/11/18/keltak_kard_halal_temetes_vaskor/,Egy kardot is ki lehet végezni,"Lehet, hogy nem nagyon létezik korszerűtlenebb fegyver a kardoknál, de az biztos, hogy menőbb sem. Elvégre annak ellenére, hogy a pengék korának hanyatlása már a XV. században megkezdődött, a kardba még az I. világháború elején is bele bírták látni, hogy van helye a harctéren, szimbolikusan pedig a mai napig mindenhol megőrizték a tiszti felszerelés elengedhetetlen kellékeként. A tömegkultúrában a kard kultuszát a fikció őrizte meg, de kevesen tudják, hogy az Andúril, a valyriai acélpengék vagy akár a Hattori Hanzo mind olyan korszakot idéznek, amikor a jó kard és a rossz kard közti különbség élet és halál között döntött, a vas megmunkálása pedig legalább annyira számított mágiának, mint tudománynak.
Érdekes módon több, amúgy rendkívül militáns szellemiségű civilizációban harctéri főszerepe ellenére a kardnak nem alakult ki kultusza. A rómaiak például hiába forgatták a kor legfélelmetesebb fegyverét, a hispániai eredetű rövid gladiust, soha nem tulajdonítottak az eszközléten túl különösebb jelentőséget kardjuknak, nem adtak neki nevet, nem temették a tulajdonosa mellé. Kardjuk nem is vívásra szolgált, hanem pusztán arra, hogy a pajzsfal mögül döfködjék vele az ellenséget.
Ellenben a rómaiakkal sok emlékezetes csatát vívó kelta törzsekben a kardnak különleges státusza volt. Egyediségét hangsúlyozandó, nevet adtak neki, birtoklása pedig a szabad emberek kiváltsága volt – nem kis részben azért, mert elkészítése komoly mesterségbeli tudást és sok befektetett munkát követelt. Ezért azt gondolhatnánk, hogy egy jó kard generációról generációra öröklődő ereklyének számított, mint kevéssé kalandos (és kevésbé véres) korunkban mondjuk egy VII. kerületi gangos lakás, amiből a nagymama halála után majd AirBnB-t lehet csinálni.
Csakhogy a régészek a Külső-Hebridáktól Andalúziáig, a Tejótol a Dnyeszterig a kelta törzsek vezéreinek és hőseinek sírjaiban összetört, S-alakban meghajlított, vagy szalagszerűen összetekert kardokat találtak. Ezek a fegyverek annak a tradíciónak váltak áldozataivá, mely szerint
Egy nagy harcost a kardjának is követnie kell a halálba. 
Mivel a kelták soha nem fejlesztettek ki írásbeliséget, a kelta szájhagyománynak pedig kifejezetten rosszat tett a rómaiak és az (írott) történelem színpadán ekkor megjelenő germánok kettős szorítása, ezért a kardhajlítás okait is csak találgatni lehet – mondjuk ezek a találgatások nem eshetnek messze az igazságtól:
Valószínű, hogy a kardok más nagy értékű temetkezési áldozatokhoz hasonlóan az elhalálozott túlvilági útját könnyítették meg. Ezt a motívumot valószínűsíti, hogy kelta sírokban találtak más, meghajlított ötvösmunkákat, például aranygallérokat, is;
a leletek nagy száma ellenére úgy tűnik, csak kevesek kiváltsága lehetett az, hogy kardjuk utánuk halt, ezért a rituálé hasonló törzsi elismerést tükrözhetett,
mint amikor manapság egy-egy sportcsapat sztárjának visszavonultatják a mezét;
és nem utolsósorban a kardok feláldozása azt is garantálta, hogy az adott kardot az elhunyt után senki nem veheti a kezébe. A kard ugyanis – szó szerinti értelemben véve – státuszszimbólum volt, a harcos társadalmi pozíciójának és személyes hősiességének szakrális lenyomatát őrző tárgy.
Az Európa-szerte feltárt kelta sírokban és szent helyeken a régészek nem csak kivégzett kardokat találtak, hanem sok más meghajlított, megcsonkított tárgyat is az övcsatoktól kezdve az amuletteken át a kovácsfogóig. Kutatók feltételezik, hogy  tárgyak rituális kivégzésének szokását értelmezték (vagy csak hallották) félre a görög és római történetírók, akik egyetértettek abban, hogy a gall kardok igen silány minőségűek, és egy-egy nagyobb csapás esetén – márpedig a mediterrán népeknél jóval nagyobb darab gallok a leírások szerint mindent beleadtak a vágásba - könnyen elgörbülnek.
Ezt a minőségi deficitet a bőséges régészeti leletanyag vizsgálata nem támasztja alá, ellenben egyes vélemények szerint nem a gall kardok minőségével, hanem használatával lehetett probléma, azaz a széles, apait-anyait beleadó vágások kevéssé voltak hatékonyak a páncélozott legionáriusok ellen, akik ellenben könnyedén megszurkálták a vértviseletet (gyakran még a ruhaviseletet is) csicskaságnak tartó kelta harcosokat. Másfelől a kard deformálódása még mindig a kisebbik rossz volt a vas eltöréséhez képest, mivel egy harcos a csatatéren is kiegyenesíthetett egy bezúzott sisak alatt elgörbült pengét, de az elpattanó rideg vasat mégsem olvaszthatta be helyben.
A kelta kultúra – néhány periférikus régiót leszámítva - totális pusztulását egyébként a kard, mint különleges, a szabad ember méltóságát megmutató különleges fegyver túl tudta élni. Sőt, a keresztény ereklyetisztelet által is befolyásolt kardkultusz Durendalostul, Excaliburostrul csak az ezredforduló után élte virágkorát. És bár a kardhalál rituáléja elhalt, a legendákban a hős halálához szervesen hozzátartozott a hős által birtokolt ereklye halála is. Így került vissza az Excalibur a Tó Hölgyéhez, így próbálta meg a Roncevaux-i hágóban tőrbe csalt Roland (a kard elpusztíthatatlansága miatt hiába) szétverni a Durendalt, mielőtt még az a mórok kezébe kerül."
Hungary,2018-11-06,Index.hu,https://index.hu/gazdasag/2018/11/06/airbnb_becs/,Bécs nem tárgyal tovább az Airbnb-vel,"Október 31-én megszakította a tárgyalásokat Bécs városa a lakásmegosztó szolgáltatással foglalkozó Airbnb-vel, ezt közölte az osztrák főváros vezetése. Peter Handke, Bécs pénzügyi tanácsnoka azt mondta, 
a városháza már több mint egy éve egyeztetett az Airbnb-vel a szállásadók adatainak kiadásáról, de úgy tűnik, a legnagyobb szállásmegosztó portál sem az osztrák jogot, sem Bécs alapvető követeléseit nem hajlandó elfogadni.
Bécs vezetése már egy ideje szeretné valahogy szabályozni a rövid távú online lakáskiadást, ennek érdekében az idegenforgalmi törvényt is átírták tavaly. A város azt szeretné már egy ideje elérni, hogy az online platformok, amelyeken a bécsiek kiadják a turistáknak a lakásaikat, megosszák a hatóságokkal a platformon elérhető lakások adatait. Mindezt azért szeretné az önkormányzat, mert szeretné beszedni az idegenforgalmi adót, viszont azért, hogy ne az egyes lakások tulajdonosait kelljen zaklatnia a hatóságoknak, azt szeretné elérni, hogy a sharing szolgáltatók szedjék be az adót a klienseiktől és fizessék be a városnak. 
Ehhez viszont az kell, hogy a szolgáltatók transzparensek legyenek, vagyis kiadják az adatokat arról, pontosan hány lakás után fizetnek, hogy ellenőrizni lehessen, tényleg annyi adót kapott-e a város, amennyi megilleti. A város közleménye szerint 13 szolgáltatóval már sikerült is megegyezni
az Airbnb viszont nem hajlandó kiadni a szükséges adatokat. 
Abba sem ment bele a cég, hogy gyanús esetekben kiadják a szállásadók személyes adatait. Így a továbbiakban az Airbnb megkapja majd a hivatalos felszólítást, hogy adja ki az ügyfelei adatait. Amennyiben ennek nem tesz eleget, úgy a város közigazgatási eljárást indít ellene.
Peter Handke szerint az Airbnb-n keresztül a lakásukat kiadók számára ezután sem változik semmi, bár a tárgyalásoknak pont az lett volna a célja, hogy a szállásadók életét megkönnyítsék. Arról, hogy Bécsben és más városokban hogy próbálják szabályozni az Airbnb-t és hasonló szolgáltatásokat, arról itt olvashat bővebben.
Köszönjük, hogy minket olvasol minden nap!
Ha szeretnél még sokáig sok ilyen, vagy még jobb cikket olvasni az Indexen, ha szeretnéd, ha még lenne független, nagy elérésű sajtó Magyarországon, amit vidéken és a határon túl is olvasnak, akkor támogasd az Indexet!
Tudj meg többet az Index támogatói kampányáról!
Milyen rendszerességgel szeretnél támogatni minket?
Havi
Egyszeri
Mekkora összeget tudsz erre szánni?
2.000 Ft
4.000 Ft
6.000 Ft
Mekkora összeget tudsz erre szánni?
20.000 Ft
40.000 Ft
Egyéb
Ft
Támogatom az Indexet"
Hungary,2018-10-25,Index.hu,https://index.hu/belfold/2018/10/25/zartkertek_soskut_oreghegy_csepel_haros_riport/,"Gazdagék itt azt csinálnak, amit akarnak","A budapesti és Pest megyei zártkertek nem lakóövezeteiben nagyon vegyesen élnek az elszegényedő devizásoktól az idénymunkás albérlőkön át a békére vágyó felső középosztálybeli párokig. Az önkormányzatokra nem, csak magukra számíthatnak az itteni emberek, ha valakinek jó kapcsolatai vannak, akkor is elhordják a havat a háza elől, ha kilométerekre lakik a belterülettől. Senki sem panaszkodik, mert úgy érzik, hogy így vagy úgy, de megtalálták a helyüket ebben a különös és dinamikusan benépesedő világban. A zártkertekről szóló sorozatunk második része.
Sóskút egy háromezer fős település Pest megyében, Érd és Biatorbágy között. A falu neve onnan lehet ismerős, hogy az itt bányászott jó minőségű, szarmata mészkőből több ezer lakóház épült Magyarországon, de például a Parlament, az Opera, a Magyar Tudományos Akadémia vagy a Műegyetem épületéhez is ez szolgált alapanyagul.
A település nem klasszikus budapesti agglomeráció, de ha a Hegyi Meki Falatozónál elkanyarodunk jobbra, akkor az Öreghegyen egy nagyon vegyes zártkerti világba kerülünk, ahol a helyiek szerint a 2000-es évek óta megnégyszereződött a lakosság. (Az egyre benépesedő zártkertektől sorozatunk előző részében olvashat.)
Az egykori szőlőhegyen sokféle státuszú ember él a nyugdíjas melóstól a felső középosztály önmegvalósító szabadúszó informatikusáig. A területen hol sűrűbben, hol ritkásabban állnak ingatlanok, a hatalmas birtokok mellett sok a befejezetlen vagy eladó, elhagyatott telek. Egyszer csak elfogyott a pénz, a lelkesedés, vagy meghalt az idős tulajdonos, és nem volt, aki kijárjon gondozni a területet.
Ilyen házra sosem volt pénzünk
Többen jöttek ide Erdélyből, a hegy lábánál találkoztunk olyan fiatal anyukával, aki családjával fél éve költözött ide. Házuk tipikus sufnituning megoldással épül egy borospincére, frissen látszik az emeleti szint szigetelése, csatorna híján a lakás oldalából egy csövön keresztül folyik ki a mosogatólé a ház melletti kövekre. Csak pár szót tudtunk vele váltani, de a lényeg gyorsan kiderült: itt hatmillióért megvették, ami a városban 10-12 millióba került volna, majd beszaladt, mert elkezdett a sírni a kisebbik gyerek.
Pár házzal mellettük lakik Szakácsné Nagy Éva és férje, akik a módosabb zártkertbe költözők között vannak. 2003-ban jöttek egy gazdagréti panelből egy „olyan családi házba, amire korábban sosem volt pénzük Budapesten"". Eladták a lakást, így tudtak venni itt egy nagy telket egy kis épülettel, amihez hozzáépítettek, ottjártunkkor is éppen a térkövezés utáni munkálatok zajlottak. Gazdagréten hatvan négyzetméteren éltek, itt most már a dupláján.
Szakácsné üzemszervező agrármérnök, férje mezőgazdasági gépészmérnök, ötvenhez közelítettek, amikor a gyerekeik elköltöztek otthonról. „Úgy voltunk vele, hogy vagy most meglépjük, vagy sosem – mesélte a feleség. – Szeretünk itt lakni, az összes kulturális eseménytől harminc kilométerre vagyunk.” Ma már nyugdíjasok, de évekig jártak be Budapestre és Százhalombattára dolgozni, mindkettőjük vezet, és két autójuk van, így ötven perc alatt odaértek, ahova akartak.
Szakácsné 2006 óta vezeti az Öreghegyi Élettér Egyesületet, közös erővel próbálnak lobbizni az önkormányzatnál. Az aszfaltutat a házuk előtt maguknak köszönhetik, több család összefogott, és megcsinálták. Az egyesülettel aktívak a környék életében, „ápoljuk Sóskút hagyományait, mi, pestiek”. Azt mondja, az emberek odafigyelnek itt egymásra.
Tegnap például volt egy lovunk, ami elszabadult a környéken, én kötöttem ki.
13 
Galéria: A sóskúti Öreghegy zárkerti világábanFotó: Bődey János
Az Öreghegyen majdnem minden zártkerthez tartozik egy borospince is. Ezek többsége ma már nem az eredeti funkcióját tölti be, de vannak még kivételek. Szarvas Tibor például ilyen, nem itt lakik, csak hobbiborászkodni jár ki. Tekintélyes présházukat 1975-ben vették, korábban egy falusi bíróé volt, aki elment kezesnek, elszegényedett, és el kellett adnia. Szarvas egy 1800-as években készült présgéppel készíti saját borát.
Mi úgy hívjuk őket: gazdagék
Tiszta a levegő, alacsony a rezsi, és nincsenek cigányok
– foglalta össze tömören az Érdről kiköltöző Kata, hogy miért szeret az öreghegyi zártkertben lakni. A háromgyerekes anyuka most legkisebb fiával van otthon gyesen, férjével és apjával élnek egy folyamatosan épülő kis házban.
Eredetileg az apa költözött ki nyolc éve a XII. kerületből, egy ismerőséhez járt ki párszor, aztán megszerette a helyet. Rokkantnyugdíjas, bottal jár, ami megnehezíti a közlekedést a rossz minőségű, hegyi utakon, de van egy quadja, azt mondta, azzal nagyon könnyű minden.
A család szerint itt nagyon kis pénzből is ki lehet jönni. Hat embernek 15 ezer forint a rezsije, plusz a UPC, pedig a két kisgyerek miatt naponta kétszer mosnak, hat emberre főznek, szóval eléggé fogy a palackos gáz.
Autójuk nincs, úgyhogy most eléggé meg kell szervezniük az életüket, és ahogy a nagyapa mesélte, a szomszédok is sokat segítenek nekik. „Erzsike jön ki a XI. kerületből, automatikusan hozza ilyenkor a kristálycukrot meg a lisztet. A segítőkészség megvan.” Krisztián, aki ma gyerekeket tanít focizni, korábban polcrendszerekkel foglalkozott, és a Maglódi útra járt be naponta dolgozni, egy nap összesen 3-4 óráját elvitte az utazás, de ma már nem kell ilyen messzire járnia.
13 
Galéria: A sóskúti Öreghegy zárkerti világábanFotó: Bődey János
A zártkerti övezetekre jellemző, hogy a jó kapcsolatok sokat dobhatnak az életminőségen. A családnak például volt egy szomszédja, aki a Belügyminisztériumnál dolgozott osztályvezetőként – „messzire elért a keze, amikor még élt, kijöttek, és a havat is elkotorták az útról”, ami azzal együtt egészen megdöbbentő, hogy a család háza kilométerekre van a belterületről, és magasan is laknak a hegyen.
A közösséggel ma már nincsenek maradéktalanul megelégedve, szerintük régebben összetartóbb volt itt a társaság.
Most már jönnek a rongyrázósabbak, mi csak úgy hívjuk őket, hogy gazdagék
– mondta Kata, majd elmesélték, hogy tartottak itt fiatalok olyan házibulit a környéken, hogy belerengett az egész házuk. „Előtte kifüggesztették, hogy az önkormányzat nekik megengedte, hogy bármit csinálhatnak, mivel ez zártkert, nem lakóövezet.”
Az itteni boldogulásnak a nagyapa szerint az a kulcsa, hogy „kicsit mindenhez kell érteni”. Ő például rájött, hogy nem fog minden szennyvizet az emésztőbe ereszteni, arra jutottak, hogy ha környezetbarát szerekkel mosnak és mosogatnak, azt nyugodtan leereszthetik a fákhoz. A pár egyébként azt tervezi, hogy hamarosan elköltöznek a kis házból, de mindenképpen szeretnének a környéken, zártkertben maradni.
Van időnk itt élni
Bogyolai Attila és felesége Szakácsékhoz hasonlóan akkor költözött ide, amikor felnőttek a gyerekeik. Itt a nagy telek házzal együtt egyharmadával olcsóbb volt, mint a jóval szűkösebb érdi társasház.
Majdnem az Öreghegy tetején laknak, a feljutásra azt mondja, hogy télen kicsit „grízes”, egy nagyobb eső után valóságos kráterek keletkeznek az úton, de egy nagy terepjárójuk és egy városi, de hegyi közlekedésre alkalmas gumikkal felszerelt kis autójuk van, így nem probléma nekik, hogy meredek földúton kell közlekedniük.
„Itt eléggé egymásra vagyunk utalva, télen magunk hordjuk el a havat, ha úgy van, segítenek elvontatni egymás autóját”, az ilyesmire errefelé ha nem is mindennapos, nagyobb eséllyel megtörténik. Bogyolaiék stabil középosztálybeli családnak számítanak, a felesége irodavezető egy budapesti cégnél, elég hetente egyszer bejárnia, a többit tudja interneten intézni.
13 
Galéria: A sóskúti Öreghegy zárkerti világábanFotó: Bődey János
Nemrég költözött a szomszédjukba egy fiatal pár, ők is egy szép, már kész házat vettek meg. Santiago, aki Argentínából jött Budapestre, majd itt beleszeretett egy magyar lányba, azt mondta, hogy „kellett neki egy hely, ahol mindent szétszerelhet, aztán összerakhat”. Korábban informatikusként dolgozott, de már nem kell csinálnia, van öt lakásuk a városban, ezeket kiadja Airbnb-n keresztül, így kényelmesen meg tud élni, maga osztja be a napjait. „Van időnk itt élni” – utalt arra, hogy akkor megy be a városba, amikor akar, nem kell reggel a csúcsforgalomban araszolnia. Mikor délután meglátogattuk, éppen vacsorával készült a munkából hazaérkező barátnőjének.
Falusi hangulat Budapesten
Zártkerti övezetek Budapesten is találhatóak, egészen közel a belvároshoz. Csepel-Háros közigazgatásilag a főváros része, a XXI. kerületben mégis külterületnek számít. A csepeli temető után kezdődik, ahogy megyünk ki a városból, a II. Rákóczi Ferenc utca baloldalán.
Ez a környék talán még az Öreghegynél is vegyesebb képet mutat, a több tízmilliós hodályok mellett helyenként egy vidéki kis falu benyomását kelti az udvaron legelő juhokkal, míg egyszer csak felbukkan egy roncstelep, ami mellett egy rozoga kalyiba áll, majd megint egy napkollektoros ház drága autókkal az udvarán. Utcáról utcára változik kép, de még azon belül is szakadéknyi különbségek lehetnek.
Ami fix, hogy sehol sincs aszfaltozott út, csak a szűk dűlőutak. Helyenként annyira keskenyek, hogy egy autó mellett még egy bicikli sem fér el, tolatni kell. „Mi lenne, ha most jönne a mentő?"" – kérdezte prózaian egy nő az egyik utcában, miközben éppen pakolták postagalambjaikat a furgonba, hogy elinduljanak Ferihegyre.
Ami nekünk van, az már elég
A zártkerti övezet városhoz közelebbi részén lakik Lakatos Andrásné és anyósa, akit szintén így hívnak. Egy társasházban éltek Szigetszentmiklóson, az is kertes volt a háziállataik miatt. Hat hónapja költöztek ki, mert nagyon megnőtt a devizahitelük, féltek, hogy a bank el fogja venni a házukat. A törlesztőrészletük havi százezerrel kezdődött, aztán megugrott százötvenre.
Az idősebb Lakatos Andrásné műtős asszisztens volt egész életében, már nyugdíjas, a fiatalabb szaktanácsadó a Media Marktban, férje pedig vasúti kábelszerelő. Szűk élnek, de már nyugodtabban.
Megvettek egy kis kunyhót, amit mára szépen kipofoztak, kis helyen élnek, de rendben tartják, miközben az anyósnak is felhúztak egy kis kalyibát a telek másik végén. „Építgetjük, építgetjük, de sosem lesz kész, mert mellette dolgoznak a fiúk"" – jegyezte meg kicsit fanyarul a fiatalabb Lakatosné. „Ez már legalább saját, nem hiteles"" – tette hozzá megkönnyebbülten a fiatal nő.
8 
Galéria: Csepel-Háros zártkertes világaFotó: Bődey János
Az ő utcájukban még murvás út sincs, csak nagyon hepehupás földút. Ha már utca, ennek egyébként nem Lobó a neve szerintük, mégis az van kiírva, ami megnehezíti az életüket: „így senki sem talál meg minket"".
„Hatszobás lakásom volt, a kényelemből jöttem ide, kicsit rossz, de így tudtam megoldani. Ami van nekünk, az már elég"" – mondta az egykori műtőssegéd, aki büszkén mesélte, hogy nagy küzdelem árán, de fent tudott maradni a víz felszínén.
Egy akkora kis szobával kezdtem, mint ez a konyha, éjjel-nappal dolgoztunk a férjemmel, és kiverekedtük magunkat. Tudja hogy csináltuk? Hát így 
– mondta, aztán megkocogtatta a fogát. De nem panaszkodik, mert amit tudott és kellett, azt megtette: „szakmát adtunk a gyerekeink kezébe, azzal boldogulnak"".
Bontási végzéssel élünk
Az autópályához közel egy nagyobb házban laknak Palics Jánosnéék, akik tíz éve költöztek ide. Egy csepeli panelből jöttek, mert szerettek volna egy kis telket. „Végül is szeretünk itt lakni, csak nincs rendezve a környék. Azok a cigányok sem veszedelmesek az utca elején, csak rendetlenek"" – mondta.
Nem könnyíti meg az életüket az önkormányzat, az ő házukra bontási végzést küldözget a hivatal, mert nagyobb a megengedettnél. Egyébként sem lakhatnának ott hivatalosan, mert az egész környéken csak gazdasági épületek lehetnek szerinte. „Itt mindenki ilyen bizonytalanul lakik"" – mesélte.
A bontási végzések küldözgetése különösen azért bosszantó, mert elmondása szerint amikor ideköltöztek, azt mondták az önkormányzatban, hogy jövőre majd belterületbe vonják a Háros azon részét, ahol laknak.
Mutatták a rajzokat, hogy lesz itt minden, orvosi rendelő, iskola. Szerintem ezeket a terveket minden évben megrajzolják az építési hivatalban, aztán nem történik semmi.
Fiatalok is kiköltöznek a Hárosra, beszéltünk olyan harmincas nővel, akik tavaly jöttek, miután eladták a panelt. „Akkor még elég jól mentek.” Kertes házat szerettek volna, itt vették meg, mert egy nagyobb ingatlan kétharmada annak, mint a csepeli Királyerdőn.
8 
Galéria: Csepel-Háros zártkertes világaFotó: Bődey János
Az ő utcájuk ráadásul ritka kivétel a Hároson (de általában zártkerti övezetben is): közművesítve van, ami náluk szempont is volt. A Királyerdőhöz képest az is előny szerinte, hogy itt nagyobb telkek vannak, és nincsenek annyira sűrűn az emberek, mint ott. Ők, bár zártkertbe költöztek, hatalmas házra cserélték a panelt, így tulajdonképpen felfelé ugrottak, a várostól pedig ugyanolyan távolságra vannak.
Sok itt a migráns
A Háros talán legjobban menő és egyben legfurcsább része a Meggyfa utca. A legelején egy irodaházként funkcionáló nagy családi ház áll, ahol több kft. is működik. Vannak még nagy házak, de egészen kis viskók, és lepukkant tákolmányok is. A Meggyfa utca arra is rámutat, mennyire amőbaszerűen terült el a város, a II. Rákóczi út másik oldalán panelek sorakoznak.
Tihova Kraszimira már ide született 1968-ban, a telket még a nagyapja vette a hatvanas években, ki is költöztek akkor. A kézenfekvő magyarázat erre, hogy bolgárkertész családból jön.
Ő úgy látja, hogy régebben többen laktak ezen a részen, ma már több ingatlan is albérletként működik az utcájukban. „Jó ez a környék, csak sok itt a migráns"" – mondja a nő, aki a kérdésre, hogy milyen migránsok vannak itt, pontosít: „hát a cigányok"". Elsősorban vendégmunkásokat szállásolnak el arra felé, akik idénymunkákra jönnek, a busz felszedi őket a II. Rákóczi úton, és viszik őket gyümölcsöt szedni – mondta.
A közlekedés bosszantó, nehézkes bejutni Csepel központjába, mikor ott voltunk, mindkét irányba lépésben araszolgattak az autók és a kamionok, merthogy innen lehet felhajtani az autópályára.
Tihováék nagy házban élnek, hivatalosan ez is mezőgazdasági szálláshely, de nem piszkálja őket az önkormányzat. Igaz, nem is segít túl sokat, sőt, néha még visszabont. Elmesélte, hogy évekkel ezelőtt páran összefogtak, és leaszfaltozták önerőből az utcájukat. Aztán jött az önkormányzat és felszedték, hogy tudjanak csatornázni, de az aszfaltot nem tették vissza.
Örülhetnek, hogy megszüntették a jogsértő állapotot, hiszen a lakók engedély nélkül aszfaltozták le az utcájukat – üzente utólag az önkormányzat, a helyiek pedig azóta csak könyörögnek, hogy legalább mart aszfaltot hozzanak murva helyett, de nincs. Ez pedig így elég kellemetlen, mikor ott voltunk, egy egyórás eső után is pocsolyatengerek alakultak ki a murvakráterekben.
Nyitókép: Bődey János/Index
Köszönjük, hogy minket olvasol minden nap!
Ha szeretnél még sokáig sok ilyen, vagy még jobb cikket olvasni az Indexen, ha szeretnéd, ha még lenne független, nagy elérésű sajtó Magyarországon, amit vidéken és a határon túl is olvasnak, akkor támogasd az Indexet!
Tudj meg többet az Index támogatói kampányáról!
Milyen rendszerességgel szeretnél támogatni minket?
Havi
Egyszeri
Mekkora összeget tudsz erre szánni?
2.000 Ft
4.000 Ft
6.000 Ft
Mekkora összeget tudsz erre szánni?
20.000 Ft
40.000 Ft
Egyéb
Ft
Támogatom az Indexet"
Hungary,2018-10-03,Index.hu,https://index.hu/techtud/2018/10/03/bizonytalan_a_facebook_hogy_mit_lattak_a_tamadok/,"Bizonytalan a Facebook, hogy mit láttak a hekkerek","A Facebook által múlt héten elszenvedett óriási kibertámadásnak lehetnek további következményei, hiszen számtalan weboldal Facebook-fiókkal lépteti be a felhasználóit, így nyújt hozzáférést a személyre szabott szolgáltatásokhoz. A közösségi portál azt mondja, hogy egyelőre nincs bizonyítéka a külső appok és portálok támadók általi elérésére, ám ez nem is zárja ki ennek a lehetőségét.
Mint azt megírtuk, a támadásban több mint 50 millió facebookozó fiókjához szereztek hozzáférést hekkerek, és az ügyet már az európai adatvédelmi hatóság vizsgálja, mert a törvények büntetés kiszabását is lehetővé teszik. A Facebook javította a támadók által kihasznált sérülékenységet, de a biztonság kedvéért körülbelül 90 millió felhasználót kiléptetett a portálról.
Fotó: Beck Diefenbach
A Facebook bejelentkezési funkcióját olyan népszerű szolgálatások is használják, mint a Tinder, a Spotify vagy az Airbnb. Azok a weboldalak, amelyek a Facebook hivatalos fejlesztői eszközeit (SDK) használják, és amelyek rendszeren ellenőrzik a hozzáférések érvényességét, automatikus védelmet élveznek a Facebook óvintézkedései által, akik viszont másképp használják a Facebook beléptető mechanizmusát, azoknak a közösségi portál készít egy fejlesztői eszközt, hogy manuálisan ellenőrizni tudják a felhasználóikat, és ki tudják léptetni azokat, akiket érinthetett a támadás.
Az eset arra is ráirányítja a figyelmet, hogy nem feltétlenül érdemes mindehová a Facebook segítségével belépni - erről a New York Times hosszú cikket írt, megemlítve, hogy több mint százezer app és szolgáltatás használja a Facebook Logint. A veszély abban rejlik, hogy amennyiben a központi kiszolgáló elesik egy kibertámadásban, akkor a hekkerek valóban minden máshoz is hozzáférést szereznek.
(CNN, Facebook)"
Hungary,2018-09-26,Index.hu,https://index.hu/gazdasag/2018/09/26/hatalmasat_tarol_az_airbnb_a_budapesti_szallashelypiacon/,Hatalmasat tarol az Airbnb a budapesti szálláshelypiacon,"A budapesti Airbnb-piac 2017-ben 35 százalékkal növekedett a vendégéjszakák számát tekintve 2016-hoz képest, így az év végére végére megközelítette a 1,5 milliót. A Colliers International és a Hotelschool The Hague friss, Budapestre vonatkozó Airbnb-elemzését a Portfolio szemlézte, az adatok alapján a foglalások erős területi koncentrációt mutatnak.
A tanulmány szerint az Airbnb piaci részesedése a vendégéjszakák tekintetében jelentős növekedést mutatott a fővárosban: a 2016-ban mért 10,2 százalékos értékről 2017-re már elérte a 14,3 százalékot.
Ennek eredményeképpen az Airbnb piaci részesedése Budapesten már az európai jelentősebb városokkal összevetve is az élmezőnybe tartozik.
Összehasonlításképpen a cég részesedése más népszerű városokban:
Párizsban 15,2 százalék
Barcelonában 13,2 százalék
Amszterdamban 11,7 százalék
Madridban 10,1 százalék
Londonban 6,9 százalék
Berlinben mindössze 6,5 százalék
Jelenleg a foglalások erős területi koncentrációt mutatnak, mivel a V., VI., VII. kerületben történik a budapesti foglalások 69 százaléka. Ezeken a területeken a a szobaárak is magasabbak, mint a kevésbé népszerű kerületekben, és az is jól látszik, hogy Airbnb-kereslet továbbra sem számottevő a város többi részén.
A kutatásból kiderül, hogy a budapesti Airbnb-piacot inkább a professzionális bérbeadók mozgatják, mivel azok 65 százaléka kettőnél több lakást ad bérbe.
Ez a szám jelentősen meghaladja a legtöbb európai nagyvárosban jellemző, 40-50 százalékos átlagot. 
Nem is csoda, a kormány ugyanis úgy alakította a vonatkozó adójogszabályt, hogy az kedvezzen professzionális airbnb-zésnek. Az előző évekhez hasonlóan 2017-ben is az egyszobás, teljes lakás volt a legnépszerűbb választás, mivel a foglalások közel 55 százaléka ilyen típusú szálláshelyen történt."
Hungary,2018-09-21,Index.hu,https://index.hu/belfold/2018/09/21/felnek_a_menekultek_hogy_elveszitik_azt_a_keveset_is/,"Félnek a menekültek, hogy elveszítik azt a keveset is","Közel félszáz, Magyarországon élő menekült a CEU OLIve elnevezésű oktatási programjának köszönhetően kapott esélyt az újrakezdéshez: fejleszthették nyelvtudásukat, folytathatták egyetemi tanulmányaikat. Egy giroszosként dolgozó kurd diák így tudta beteljesíteni álmát, hogy filozófiát tanulhasson. A Stop Soros miatt az egyetem kénytelen volt leállítani a programot.  Az Abcúgnak mesélő nyelvtanár szerint esélye sem volt a CEU-nak, hogy folytathassa a menekültek oktatását.
Mirembe még a menekültválság előtt, 2013 őszén érkezett Magyarországra. A huszonéves srác Ugandából menekült, LMBTQ-aktivistaként veszélyben volt az élete, többször megfenyegették, kereste a rendőrség. “Levadásztak minket” – mesélte. A The Guardian cikke szerint Uganda egyike azoknak az országoknak – többek között Irak, Irán és Oroszország mellett – , ahol komoly veszélynek vannak kitéve a homoszexuálisok. Az afrikai országban 2014-ben fogadtak el egy törvényt, ami alapján akár életfogytiglani börtönbüntetés is kiszabható a melegekre. A Friends Ugandan Safe Transport Fund korábbi jelentése szerint 2014 és 2016 között 1800-an hagyták el hazájukat a melegek üldöztetése miatt.
Esélyt kaptak az újrakezdéshez
Mirembe is egyike azoknak a menekülteknek, akik a Közép-európai Egyetem (CEU) Open Learning Initiative – University Preparatory Program (OLIve UP) elnevezésű, kifejezetten regisztrált menekülteknek szóló oktatási programjában tanultak. Szírek, afgánok, ugandaiak, irániak, nigériaiak vettek részt benne: több mint 20 különböző nemzetiségű diák, összesen 40-45-en.  A program esélyt adott nekik az újrakezdéshez: segítséget kaptak, hogy elfogadtassák korábbi tanulmányaikat, az angol nyelvi felzárkóztatáson túl pedig arra is felkészítették őket, hogy valamelyik európai egyetem mesterszakán tanulhassanak tovább.  Ez a diákok többségének sikerült is. A program anyagi támogatást is biztosított számukra: ingyen lakhattak a CEU diákszállóján, fizették a BKV-bérletüket, ezenfelül 90 ezer forint költöpénzt is kaptak.
Többféle kurzust (szociológia, informatika, üzleti tanulmányok) kínált a program, ahhoz illeszkedve, hogy mit tanultak otthon, illetve milyen területen akartak mesterszakot végezni.  Mirembe 2016 elején került be az OLIve-ba, először a 18 hetes hétvégi programban tanult, azután pedig az egyetemi képzéshez hasonló “full time” részben. Szociális munkásként végzett Ugandában, jelenleg a CEU-n tanul közpolitika (public policy) mesterszakon. Elmondása szerint nemcsak a tanulási lehetőség miatt jelentett sokat neki az OLIve, hanem mentálisan is; olyan emberekkel találkozott, akik megértették, mert hasonlókat éltek át, mint őt. Nagyon jó volt a közösség, sok barátja lett így.
Menekülteket oktatsz? Fizess!
Ezt a programot szüntette meg nagy hirtelenséggel augusztus végén a CEU. A magyar kormány által szorongatott egyetem szűkszavú közleményében azt írta, büszkék a programban végzett munkájukra, és az európai menekült és migrációs folyamatok terén végzett kutatásaikra, és mindent megtesznek, hogy ezt a munkát a jövőben is folytathassák.
A program bezására mögött a nyáron elfogadott Stop Soros áll. A törvény homályos megfogalmazása miatt nem egyértelmű, hogy a CEU menekülteknek meghirdetett oktatási programjára is vonatkozik-e az abban előírt 25 százalékos bevándorlási különadó. És ha igen, akkor mit vesznek figyelembe: a program vagy az egyetem teljes költségvetését. Mindenesetre a CEU döntése összefügghet azzal, hogy továbbra sem tisztázott az egyetem jövője; a magyar kormány még nem döntött arról, hogy maradhat-e Budapesten a CEU.
A hír nagyon rosszul érintheti azokat a menekülteket, akik idén szeptemberben kezdtek volna a programban. A hvg.hu számolt be Ananya Azad esetéről; a bangladesi menekült férfi nemrég felmondott munkahelyén, kiköltözött hamburgi albérletéből, hogy Budapestre jöjjön tanulni az OLIve programban. A bloggerként dolgozó Ananyanak azért kellett elhagynia hazáját, mert az ország alkotmányára hivatkozva ragaszkodott a jogához, hogy ateistának vallja magát. Számos társát meggyilkolták, őt pedig életveszélyesen megfenyegették. Három éve emigrált Németországba, ahol menekültstátuszt kapott.
Látják, mi történik az országban
Több olyan diákot kerestem meg, akik korábban a most megszüntetett programban tanultak. Egyedül Mirembe vállalta, hogy mesél tapasztalatairól. Mind félünk, magyarázta az ugandai menekült. Nem tudja megmondani, pontosan miért, de “van ez az érzés”, mert látják, mi történik az országban és az egyetemmel. Inkább nem beszélnek, nehogy “elveszítsék azt a keveset, amijük van.”  Kérésére ő sem valódi nevén szerepel a cikkben.
A program más résztvevőihez hasonlóan Mirembe is törvényesen tartózkodik Magyarországon. Törökországon és Bulgárián keresztól menekült Ugandából, Belgrádból taxival utazott a déli határig, ahol elfogták őt és társait a magyar rendőrök. Másfél évet töltött a debreceni menekülttáborban, ennyi időbe telt, mire a Bevándorlási és Menekültügyi Hivatal elbírálta menedékkérelmét. Addig több interjún esett át, a hatóság felderítette, hogy igaz-e a története.
A táborból kikerülve Budapestre jött, hónapokig egy hostelben lakott, mert a menekültként kapott segélyből alig élt meg, nem volt pénze albérletre. Később három másik menekülttel bérelt egy lakást. A Menedék Egyesület segített neki munkát találni; egy Airbnb-n hirdetett lakás ügyeit intézte. Ha nem lett volna az OLIve, talán most is ezt csinálná, mondta. Családja Ugandában maradt, ők biztonságban vannak. Skype-on tartják a kapcsolatot, nem telik el nap, hogy ne beszéljenek. Kevés rá az esély, hogy újra találkozhasson velük, értelemeszerűen ő nem mehet vissza Ugandába, a családjának pedig nagyon drága lenne Magyarországra utazni. “Minden nap” – vágta rá Mirembe, amikor arról kérdezte, nincs-e honvágya. Az biztos, hogy Magyarországon képzeli el a jövőjét, itt akar élni és dolgozni.
Esélye sem volt a CEU-nak
Beszéltem egy tanárral, aki külsősként tartott angol órákat az OLIve-os diákoknak. Sokak életútját megismerte, miért kellett elmenekülniük hazájukból, illetve hogyan kerültek Magyarországra. Elképesztő sztorikat meséltek, mondta. Egyik szír diákját fogva tartott az Iszlám Állam, tanítványai közül sokan megjárták Asszad rezsimjének börtöneit is. Más olyan súlyos traumákat élt át, hogy egy szóval sem akart beszélni a vele történtekről. “Ők egyszerűen csak tanulni akartak. Na, ezt akadályozza meg ez a kormány.”
Egy kurd menekült is a diákja volt, aki egy giroszosnál dolgozott, de egész életében fiozófiát akart tanulni – a programnak köszönhetően felvették a leideni egyetemre. Teljesen ledöbbent, hogy a menekült diákok milyen jól beszélték a nyelvet. Sokuk az angolol kívül még legalább 2-3 nyelvet beszélt, egyikük tolmácsként dolgozott Afganisztánban. Inkább az íráskészségüket kellett fejleszteni, hogy később az egyetemen is megállják helyüket. Oktatási szempontból az jelentette a legnagyobb kihívást számára, hogy egy normál nyelvtanfolyamhoz képest sokkal heterogénebb volt a csoport összetétele. Nem volt meglepetés a program leállítása, mondta. Már az indulásnál azt érezte, hogy “necces lesz a jövő”, szerinte esélye sem volt a CEU-nak.
Borítókép: Central European University/Facebook"
Hungary,2018-09-20,Index.hu,https://index.hu/gazdasag/2018/09/20/az_airbnb_valtoztat_az_eb_felszolitas_miatt/,Az Airbnb változtat az EB felszólítás miatt,"Az Európai Bizottság és az uniós fogyasztóvédelmi hatóságok júliusi felhívását követően a szálláshelyek online piacterét üzemeltető Airbnb megígérte, hogy módosítja szerződéses feltételeit és az árait átláthatóbban tünteti fel - közölte Vera Jourová, a jogérvényesülésért, a fogyasztópolitikáért és a nemek közötti esélyegyenlőségért felelős biztos csütörtökön.
Vera Jourová az AirBnB fogyasztóvédelmi eljárásról szóló sajtótájékoztatón, Brüsszelben 2018. szeptember 20-ánFotó: John Thys / AFP
Jourová elmondta: a vállalat kötelezettséget vállalt arra, hogy honlapján minden esetben a foglalás teljes árát tünteti fel, amely magában foglalja a fizetendő egyéb díjakat - például a szolgáltatási és takarítási díjakat - is. Amennyiben a végső árat nem lehet előzetesen kiszámítani, egyértelműen tájékoztatja a fogyasztót arról, hogy adott esetben további díjak merülhetnek fel.
Az Airbnb vállalta továbbá, egyértelművé teszi, hogy az adott ajánlatot magánvendéglátó vagy szakember nyújtja-e, mivel eltérő fogyasztóvédelmi szabályok vonatkoznak rájuk, továbbá a jogorvoslati lehetőségekről is egyértelműen tájékoztatja a fogyasztókat. A vállalat arról is tájékoztat majd, ha úgy dönt, hogy felmondja a szerződést vagy töröl egy tartalmat, és ilyen esetben lehetőséget biztosít az esetleges jogorvoslatra és a kártérítésre.
Az Airbnb-nek 2018 végéig kell kiigazítania ennek megfelelően a honlapja valamennyi uniós nyelvi változatát.
Az uniós fogyasztóvédelmi hatóságok és az Európai Bizottság július közepén szólították fel az írországi központú Airbnb-t, hogy szerződéses feltételeit hozza összhangba az uniós fogyasztóvédelmi szabályokkal. A döntést az indokolta, hogy a vállalat árainak bemutatása és számos feltétele nem felelt meg a tisztességtelen kereskedelmi gyakorlatokról szóló uniós irányelvnek, a tisztességtelen szerződési feltételekről szóló irányelvnek, valamint a polgári és kereskedelmi ügyekben a joghatóságról szóló rendeletnek."
Hungary,2018-08-11,Index.hu,https://index.hu/tudomany/til/2018/08/11/hitler_talalta_ki_a_kommunistak_fejeztek_be_es_most_osszedol/,"Hitler találta ki, a kommunisták fejezték be, és most összedől","Rügen szigete a Balti-tengerben, Németország északi partjainál nem egy kimondott trópusi paradicsom: bár nagyon szép homokos strandjai vannak, a víz nyáron legfeljebb 19-20 fokos. Ennek ellenére népszerű turistacélpont, németek tízezrei járnak ide nyaralni. És még többen jártak volna, ha valaha elkészül a sziget hírhedt látványossága, a Prora gigahotel, aminek elátkozott története éppen a napokban ért egy újabb fejezet dicstelen végéhez (csődöt jelentett a cég, ami négy éve dolgozott a felújításon).
13 
Galéria: Prora hotelFotó: Sean Gallup / Getty Images Hungary
Prora személyesen Hitler ötlete volt még az 1930-as évekből: egy olyan óriási üdülőkomplexum a tengerparton, ahová a német munkások járhatnak kipihenni a birodalomépítő munka fáradalmait. Albert Speer, a Harmadik Birodalom főépítésze a rá jellemző megalomán stílusban, 10 ezer szobásra álmodta meg a német munkásosztály üdülőparadicsomát (a világ legnagyobb szállodái ma, 80 évvel később is alig lépik túl a 7000-es szobaszámot). Hitler feloszlatta a szakszervezeteket, és a helyükben elindult a Német Munkásfront - ahová egyébként a munkásoknak kötelező volt belépni. Ez a szervezet indította el a Kraft durch Freude (örömből fakad az erő) mozgalmat, aminek a célja a munkások megnyerése volt a náci ideológiának, például tömegsporttal és tömeges üdültetésekkel. Ebbe a tervbe illeszkedett volna a Rügen-szigeti gigantikus nyaralókomplexum is.
Hogy lehet 10 ezer szobát belezsúfolni egyetlen szállodába?
A Prora négy és fél kilométer hosszan húzódott volna a tengerparton, a strandról alig 100-150 méterre. Mint egy panel-lakótelep, csak egy sorba rendezve: öt emeletes, sivár betontömbök végeláthatatlan sorban, bennük 12 négyzetméteres miniszobák, két ággyal, egy szerkénnyel, mosdóval, és egy ablakkal (tengerre néző kilátással!). Plusz közös használatú WC-k és zuhanyzók minden emeleten. A tervek között szerepelt még egy óriási színház és mozi, sportpályák, uszodák, illetve egy kikötő, a nyaraló munkásokat szállító hajóknak. És a legjobb: a szállás mindössze napi 2 birodalmi márkájába került volna az egyszeri nyaraló munkásnak (akiknek akkoriban 150 márka körül volt a havi átlagfizetésük).
13 
Galéria: Prora hotelFotó: Wikipedia
Az építkezés 1936 májusában indult el, 9000 munkással; a projekt fontosságára jellemző, hogy ekkor 3 hónap volt hátra a berlini olimpia nyitóünnepségéig, ennek ellenére odairányították a munkaerőt az olimpiai előkészületek helyett. Az eredeti tervek szerint 1941-re kellett volna elkészülni, de hamar kiderült, hogy ez túlzottan is optimista becslés volt, főleg miután a német gazdaság egyre inkább átállt a háborúra készülődésre, és a nyaralóparadicsom építése a háttérbe szorult. 1937-ben Prora még építészeti nagydíjat nyert a párizsi világkiállításon, de két év múlva, a világháború kitörésekor félbeszakították az építkezést, és a munkásokat hadianyaggyárakba vezényelték át. Az épület ekkor, mai fogalmaink szerint szerkezetkész állapotban volt, álltak a falak, a födém, a tetőszerkezetek, de belül még minden csak puszta beton volt, se burkolás, se közművek, se nyílászárók.
Szálloda állott, most kőhalom
A háborúban a félkész épületeket hol rögtönzött laktanyának használták, hol a Luftwaffe-pilóták családjait szállásolták el itt, de volt katonai kórház is, és Hamburg bombázásakor a városból elmenekülő civilek ezrei húzódtak meg itt. A világháború végén Rügen szigete az NDK-hoz került - legalábbis elméletileg, a gyakorlatban viszont a szovjet Vörös Hadsereg szállásolta el saját magát pár évre az épületekben, jó néhányat pedig lebontottak közülük, hogy építőanyagként hasznosítsák újra. A szovjetek 1950-ben adták át a Prora hotel megmaradt részeit az NDK hadseregének, ami egy részét laktanyaként és kiképző terepként használta, néhány blokkban pedig befejezte Hitler álmának valóra váltását, és a hadsereg tisztjei számára alakítottak ki belőle szolgálati lakásokat, illetve üdülőt.
13 
Galéria: Prora hotelFotó: Stefan Sauer / AFP
A berlini fal leomlása és a német újraegyesítés után az össznémet hadsereg tulajdonába került az egyre inkább omladozó szuperhotel, aminek egy részét katonai iskolaként használtak, aztán a kilencvenes évek közepén menekülttáborrá alakították a délszláv háború menedékkérői számára. Az egyre jobban lepusztuló komplexumból egyetlen blokk maradt meg úgy-ahogy jó állapotban, ahol egy időben múzeum üzemelt, illetve Európa egyik legnagyobb ifjúsági szállója.
Elég lelakott volt, bár akkori mércével az NDK-ban talán nem számított annak
– írta róla olvasónk, aki 1998-ban töltött ott néhány napot.
Az ezredforduló óta az egykori gigaszálloda öt megmaradt blokkját is eladták különféle befektetőknek, miután kiderült, hogy az államilag történelmi jelentőségű emléknek nyilvánított, omladozó épületeket nem lehet lebontani, a fenntartásuk viszont nagyon drága. Tervből volt rengeteg: múzeum, luxus-apartmanház, szálloda, extravagáns szórakozóhelyek, és néhány kisebb projekt meg is valósult (Airbnb-n népszerű szálláshelyek vannak itt például), de az egykori négy és fél kilométeres betonmonstrum nagy része ma is romokban áll (bár így is kedvelt turistalátványosságnak számít). A 80 éves alapok pedig már annyira rossz állapotban vannak, hogy a felújításuk szinte lehetetlen, lebontani és újat építeni a helyére pedig az emlékhely besorolás miatt nehézkes.
13 
Galéria: Prora hotelFotó: Stefan Sauer / AFP
Prora legendája azonban, ha nem is fizikai formában, de tovább él: egyre több hotel, lakópark és étterem veszi fel a szigeten a név valamilyen variációját, hogy a nácik megalomániájának hírhedt mementójából szakítsanak le egy kis marketinges előnyt. És ha úgy vesszük, a gigaszálloda korai előképe volt a modern tömegturizmusnak, a spanyol vagy az egyiptomi tengerpartok nagyüzemi alapon működő hatalmas (Prora mellett persze eltörpülő) hotelkomplexumainak."
Hungary,2018-07-16,Index.hu,https://index.hu/gazdasag/2018/07/16/airbnb_europai_unio/,Befenyítette az Airbnb-t az EU,"A rövidtávú lakáskiadást szervező Airbnb felhasználási feltételei nem felelnek meg teljesen az EU-s szabályoknak - erre figyelmeztette a céget az Európai Bizottság a BBC cikke szerint. A bizottságnak leginkább az Airbnb árképzési politikájával van baja, pontosabban azzal, hogy a cég nem tájékoztatja előre a felhasználókat, hogy mennyit kell majd fizetniük a szolgáltatásért. 
Fotó: John Macdougall
Az EB szerint az Airbnb-nek már előre meg kellene tudni mondania, hogy mennyibe fog kerülni a szállás, beleértve a takarítást és egyéb szolgáltatásokat, vagy legalább előre jeleznie kellene, hogy a jelzett ár mellett lehetnek még költségek. 
A fogyasztóknak könnyen érthetővé kell tenni, hogy milyen szolgáltatásért és mennyit kell fizetniük, és egyértelmű szabályok kellenek például arra, hogy mi történik, ha a lakás tulajdonosa mondja le a foglalást. Elvárom, hogy ezekre a problémákra az Airbnb gyorsan találja meg a megfelelő megoldást.
- mondta Věra Jourová jogérvényesülésért, fogyasztóvédelemért és nemek közötti egyenlőségért felelős biztos. Az Airbnb-nek augusztusig kell valamilyen megoldást kidolgoznia, különben jogi lépéseket tesz az Európai Bizottság. A 30 milliárd dollárra értékelt amerikai cég azt ígéri, hogy komolyan veszik az EB figyelmeztetését, és kitalálják, hogyan felelhetnek meg az európai szabályoknak"
Hungary,2018-07-04,Index.hu,https://index.hu/kulfold/szevasztok/2018/07/04/nemetorszag_kulfoldi_munkavallalas_beilleszkedes_arak_euro_lakber_munka_hitel/,"Nem menekültem otthonról, Magyarország jó hely","A külföldi munkavállalás és a külföldre költözés megítélése nagyon egyénfüggő. Sok olyan levelet kaptunk, ami szinte csak a jó oldalát mutatja a választott új életnek, mások szerint külföldön sincs kolbászból a kerítés. A most következő levél ezek közül talán a legrealistább: egyszerre mutatja be a nehézségeket, a küzdést, a megszolgált sikert és a leszűrt tanulságokat. A Németországból érkezett levél aláírója ""én"", akiről annyit tudunk, hogy negyven éves, műszaki diplomával rendelkezik, és a kereskedelemben/iparban dolgozik.
""Magyarországon jó munkám és jó fizetésem volt. 2014-ben, az utolsó  - nem teljes - magyarországi adóévemben 30 millió forint felett volt a jövedelmem. Saját házam volt Pest megyében, volt saját autóm és céges kocsim, mindez hitelek nélkül. 
Nem menekültem otthonról, nem gondoltam rossznak a helyzetem, nem éreztem élhetetlennek és nyomasztónak. Magyarország jó hely.
A feleségem már egy éve dolgozott Németországban, hétvégenként találkoztunk. A munkám miatt én is szinte hetente jártam külföldre. Aztán a feleségem jelezte, hogy többet akar látni. Két választási lehetőség volt: ő jön haza (kint nálam jobban keresett és jól érezte magát), vagy én megyek ki.
Végül én mondtam fel itthon, de köteleztek, hogy dolgozzam le a 140 nap felmondást. Közben  lelkesen jelentkezgettem a feleségem környékén levő cégekhez, de három hónap alatt semmi használható ajánlat nem érkezett. Kissé elkeseredtem. Az üzleti partnereknek is szóltam, hogy még 30 napig vagyok, és utána külföldre költözöm. Az egyik rákérdezett, érdekel-e bajorországi munka? Három kör után felvettek. Gondoltam átmenetinek jó lesz. Azóta is ott dolgozom.
Gyanakvó tekintetek
Ez a hely 350 kilométerre van attól, ahol a feleségem dolgozik. Jobban hangzik, mint az 1100, de ez sem ad lehetőséget napi ingázásra. Illetve csak néha. 
Mindent újra kellett kezdeni. Németül ekkor még egyáltalán nem beszéltem. Az albérletet airbnb-n keresztül oldottam meg. Kimentem pár napra, majd rákérdeztem, hogy hosszabb időre is kiadják-e? Mivel már tudták kiről van szó, beszélgettünk többször, nem volt akadálya. 
Bankszámlát ezután a neten nyitottam - ugyanis kell a bejelentett lakcím, de a neten volt angol felület is. A bejelentkezéssel adtak adószámot, ezekkel megigényeltem a biztosítást - mindez munka mellett, kb. 3 hét alatt. Már csak a fizetést kellett várni. A feltöltős telefonkártyát a lakcímre kellett aktiválni, azzal voltak problémáim. Eltartott pár napba míg lett net és telefon, addig a magyar előfizetést használtam, és lett is egy 90 ezer forintos számlám.
Az elején nagyon megy a HUF/EUR számolgatás. Meg a sokk: 5000 forint egy spagetti?! 500 forint a vajas perec a pékségben? Szóval drágának éltem meg. Főleg, hogy az albérletem 1150 euró/hó+rezsi volt. Két évig tartott, mire észrevettem magamon, hogy már nem számolom át forintra az árakat. 
Kaptam segítséget egy baráttól a költözéshez, lassan megszoktam a környéket, de jött a szomszédság.
Kissé zavarta őket a külföldi szomszéd. Az egyik nem köszönt, a másik néha, de mindig gyanakvóan nézett.
Ennyit fizetek, hogy önnek nyugdíja legyen
Néhány hónap múlva megjött a céges kocsim, az otthonit eladtam, itt bérautóval kezdtem, és beparkoltam a szomszéd Mercije mellé egy nem kisebb presztízsű kocsival. A szomszéd meg volt zavarodva, és életünkben először beszélgetni kezdtünk:
- Ez meg milyen autó? Ez nem bérautó!
- Nem. Ez a céges autóm, a bérautót visszaadtam.
- Mit csinál maga itt?
- Dolgozom az XY cégnél.
- Hivatalosan dolgozik?
Itt érte el a tűréshatárt nálam, kissé kezdett kikérdezésre hasonlítani a helyzet. Épp nálam volt a fizupapír, elé raktam, és megmutattam:
- Ennyit fizetek, hogy önnek nyugdíja legyen.
- Ó, én ezt nem akarom megnézni - mondta, miközben végigböngészte.
Mosolyogva érdeklődött a családom felől, mire megkérdeztem, hogy a feleségem papírjait is látni akarja-e? Utána sokáig magyarázta, mennyi veszélyes ember jön Németországba, és hogy az albérletemben már egyszer egy fekete nő is lakott. Azóta hangosan előre köszön, sőt, örök barátság van köztünk. Mint a magyar-szovjet.
Nem jöttek a számok, készültem a kivégzésre
A németországi munkahelyen nem voltam kimondottan közkedvelt, inkább a “minekjöttezide” látszott rajtuk. Ráadásul, akinek a helyére jöttem, azt szerették.
Tanultam németül munka mellett, és próbáltam németül beszélni, még ha nagyon nehezen is ment.
Elsőre bevezettem, hogy délig német. Aztán ment délután is. Kellett ilyen szabályokat hoznom, nehogy ellinkeljem.
Nagy motivációs lökés volt, amikor egy cseh kolléga búcsúzóul angolul mondott beszédet. Ott elhatároztam, én csak azért is németül fogom, ha eljön az idő. Márpedig az első 2 évben úgy éreztem, hogy az aktuális hét lesz az utolsó. De megszoktuk egymást. Mostanra megszerettek.
Ha az ember feladja a nyugalmat (a ""nekem csak ez a munkám, más nem érdekel"" hozzáállás itt standard), és tervez előre, ötletei vannak - normál magyar munkatempó - azt itt nagyon megbecsülik. Furcsa élmény volt az elején az első negyedéves eredmény: nem jöttek a számok, és én készültem a kivégzésre. Semmi nem történt. Azt mondták, hogy bíznak bennem, és kérdezték: kell-e segítség? Ettől a hozzáállástól még jobban hajt az ember.
Te vagy a főnök, dönts!
Tavaly éreztem először zavart az erőben: egy ferdén leparkolt bömi mellé álltam be szabályosan de szűken. Más hely nem volt - vidéki kisboltról beszélünk. Egy ünnepien telt hölgy rám üvöltött, hogy mit képzelek. Már fordultam volna vissza, hogy kihajtok, hogy beférjen a kocsijába. Szóltam, hogy nem én parkoltam rosszul, de természetesen kiállok, amikor folytatta azzal, hogy takarodnék inkább vissza, ahonnan jöttem. Nos, nem anyám nunájára célzott, hanem a kiinduló országra. Ez zavarba ejtett, majd miután közöltem, ahonnan jövök, ott parkolni tudni kell a jogsi megszerzéséhez, otthagytam toporzékolni. Más sosem éreztette velem, hogy kelet-európai néger lennék.
A hozzáállás a munkában más. Senki sem áskálódik, senki sem könyököl: ha te vagy a főnök, döntsd el, mi legyen, minket azért fizetnek, hogy végrehajtsuk. Mi nem akarunk dönteni. 
Ezzel nehezen barátkoztam meg. Teszteltem is őket: azt mondtam, nem használjuk innentől a hárombetűs vállalatirányítási programot, hanem táblázatba írjuk a rendeléseket. Meg egyéb képtelenségeket tettem hozzá, várva, mikor mondanak ellen. Senki nem szólt. Kérdeztem, van-e kérdésük? Igen. Mi legyen a táblázat neve.
Tavaly vettem családi házat - igaz, hitelből. Fizetek 2000 euró törlesztőt. Nem visel meg. Feleségem a gyermekünk születése után nem ment vissza dolgozni, egy fizetésből is meg tudunk élni. Itt is van második autó, városban élünk, a gyermekem német bölcsibe jár. Hétvégente kirándulunk - mostanában vonattal, élmény a kicsinek.
Honvágy és egyéb démonok
Nem volt jó az első másfél év. Sokszor felébredtem éjjel, a plafont bámultam, miközben eluralkodott rajtam a ""miafasztkeresekitt"" érzés. Feleségem szerint többet ittam - naná, hogy jó magyar vörösbort.
A kapcsolatok lassan leépültek. Volt, aki irigyelt. Volt, aki szerint úgysem fog menni. Volt, aki támogatott, és volt, aki kunyerált.
Magyarországra munka miatt és nyaraláskor is gyakran megyek (kéthavonta). Olcsónak tűnik nagyon. Meg koszosnak. Az emberek kissé hónyomottak. De az ételek! A borok! És hogy a kamionok nem előznek! És nem ugrik ki eléd a nyugger 100-al az autópályán, mert Magyarországon igenis sokkal jobban vezetnek, nem csak sminkelésre használják a tükröket.
Visszaköltözni nem tervezek - ha a gyermekem már német iskolába jár, akkor még lehet egy fordulót tenni. Mondjuk Kanadába. Úgy 10-15 évre. Legalább megtanulok franciául. Szeretnék tengerparti házban élni.
Mi fájt?
Újat tanulni, miközben belül be vagy szarva, de rendesen, hogy már vén szar vagy ehhez, de ezt senkinek nem mutatod.
Pozícióban lejjebb kerülni, megijedni, hogy képes vagyok-e még egyszer végigküzdeni magam a szamárlétrán.
Pofára esni, felkeni, és mosolyogva tovább menetelni: emberekkel, karrierben, családdal.
Rádöbbenni, mennyire keveset értettem régen a világból, és mit nem láttam otthonról.""  
Ha ön Európában él és dolgozik, Levél otthonra címmel  várjuk az ön levelét is jó és rossz külföldi tapasztalatairól a szevasztok@index.inda.hu -ra. A Szevasztok nem politikai blog."
Hungary,2018-06-23,Index.hu,https://index.hu/gazdasag/2018/06/23/kovesd_a_globalis_megatrendeket_sokat_kereshetsz_veluk/,"Sokat kereshet, aki észreveszi, merre megy a világ","Egyre több országban öregedik el a társadalom, a globális felmelegedés miatt sok helyen szűk keresztmetszetté válik az ivóvíz, világszerte szélesednek a meleg jogok, a felforgató technológiák pedig alapvetően változtatják meg egyes iparágak életét. Fontos trendek, amelyekre befektetéseket is érdemes lehet alapozni.
Vannak olyan hatalmas gazdasági és társadalmi folyamatok, amelyek alapjaiban változtatják meg a világot. Ha pedig átalakul a világ, akkor a változásnak biztosan lesznek a gazdaságban is nyertesei és vesztesei.
A befektetési alapok sokszínű világában bőven akadnak olyan tematikus befektetési alapok, amelyek kifejezetten ilyen trendekre mennek rá. Ha a nagyobb folyamatokat követjük, ilyen kérdések merülhetnek fel:
Nőnek az egyenlőtlenségek? Akkor egyre gazdagabbak lesznek a leggazdagabbak, vegyünk luxusalapot!
Öregedik a világ? Vásároljunk az idős emberek növekvő fogyasztására szakosodó (biztosítói, egészségügyi, turisztikai cégeket tartalmazó) alapokból!
Felmelegedik a bolygó? A klímaváltozásra vagy a víztechnológiai cégekre szakosodó alapokból is lehet vásárolni.
Ha pedig a kisebb trendeket, a lokálisabb folyamatokat nézzük, akkor is követhetjük ezeket befektetésekkel is. A gyorsan fejlődő dróntechnológiába, a bioételek népszerűsége miatt az organic food alapokba, a melegjogok és a nemi orientáció szabadabb felvállalása miatt pedig akár a melegalapokba is tehetünk pénzt.
Ezzel pénzt is lehet keresni!
Azok a cégek ugyanis, amelyek megértik az idők szelét, érzik a legfontosabb folyamatokat, és megoldásokat is képesek felmutatni a világ égetőproblémáira, biztosan jó befektetést is jelentenek.
Vafa Ahmadi, a CPR AM tematikus alapkezelő részvénybefektetési vezetője például kifejezetten ilyen megatrendekre koncentrál, és hosszú távú megközelítéssel ezekre építi a befektetési stratégiáit. Mindig két fontos kérdése van: egyértelmű-e az adott trend? Illetve monetizálható-e már a változás, vagyis megvannak-e azok a cégek, amelyek élenjáróak az adott trend előre vitelében, kihasználásában?
Ellenpéldaként említette a világűr meghódítását, ami jól tapintható trend, csakhogy ebbe az iparágba hiteles adatok és információk hiányában ma még kockázatos lenne befektetni.
Négy olyan megatrendet mutatunk be, amellyel szerinte keresni is lehet:
az öregedést és más demográfiai változásokat;
a globális gazdaság súlyponteltolódásait;
a technológiai forradalmat;
a környezetvédelmi kihívásokat.
Demográfiai negatívumok
A demográfiai trend nem is kérdéses: egyelőre még folyamatosan egyre többen élünk a Földön, és egyre idősebb emberek alkotják a világ népességét.
2050-ben már 9,7 milliárd ember lesz a Földön,
erős súlyponteltolódásokkal, mert ekkor már minden negyedik ember Afrikában lakik majd.
2025-ben az aktív munkaképesek 75 százaléka a „digitális bennszülött” generációból kerül ki.
Ma 900 millió 65 év feletti lakosa van a Földnek, ez a szám 10 év alatt 1,4 milliárdra, 2020-ra pedig 2,1 milliárd főre emelkedik.
A demográfiai változások fő trendje mindenesetre az elöregedés, de az is fontos, hogy egy egészen más generáció válik meghatározóvá a globális fogyasztási és munkaerőpiacon.
Fotó: Scott Olson / Getty Images Hungary
Meleg alapok
Európában még nem annyira jellemző befektetési megközelítés, de az Egyesült Államokban számtalan meleg alap is létezik, amelyek vagy arra alapoznak, hogy egyre többen vállalják másságukat, és ezek a család nélküli, általában magas fogyasztású emberek, ha nem is egységes, de eléggé jellemző fogyasztási mintákat vesznek fel, legyen szó akár divatról, éttermekről, utazási desztinációkról vagy luxusmárkákról. A számtalan ilyen befektetési alap, vagy kockázatitőke-társaság befektetésnek sem rossz, a teljesség igénye nélkül ilyen specialista az Egyesült Államokban az LGBT Capital, a Kapor Capital, illetve a Brooklyn Bridge Ventures nevű cég.
Mindenhol ez zajlik
Ma alig van olyan térsége a világnak, amelyik nem öregedik el. A néhány kivétel Afganisztán, Pakisztán, a szubszaharai térség.
Az öregek, vagyis a frissen nyugdíjba vonuló, viszonylag jómódú emberek először élvezik a szabadságot. Utazási irodák, golfklubok számíthatnak ebből növekedésre. Ugyanakkor az idős korukban ellátásra szorulók kiszolgálására létrejött cégek, gyógyszergyárak, nyugdíjasotthonok is üzletet nyerhetnek.
Ma már nagyon sok alap megy rá az „aging”-re, és természetesen sok egyedi cég is erre a trendre alapozza az üzletét.
Az egyik pozitív példa egy olyan észak-európai papír- és papíralapanyag-gyártó lehet, amelyik sikerrel adta el magáról, hogy nyomtatópapírból inkontinencia-pelenkákra szakosodott át, és ezt a hálás befektetők méretes tőzsdei áremelkedéssel honorálták.
Gazdasági súlyponteltolódások
2050-re India már leelőzi az Egyesült Államokat összesített GDP-ben, és Kína mellett ő lesz a világ két legnagyobb nemzetgazdaságának egyike.
2030-ban már a fejlődő országok 57 százalékot adnak a világgazdaságból,
és addig is a nemzetközi vállalati tranzakciós világban megsokszorozódik a kínai cégek aktivitása.
Mindennek a fogyasztási szokásokra gyakorolt hatását nehéz túlbecsülni. 2020-ban már 3,2 milliárd, 2030-ban pedig 4,9 milliárd középosztálybeli ember él majd a világban (66 százalékuk Ázsiában).
Az ázsiai fogyasztás bővülésére pedig nem nehéz befektetéseket találni. Ráadásul miközben az ázsiai gazdaság kilátásai sokkal pozitívabbak, mint az európai vagy az amerikai gazdaságé, az elmúlt évtizedben mégis a két hagyományosan fejlett régió árazódott fel. Talán emiatt is lehet inkább Ázsia a jövő évtized nyertese, miközben persze tagadhatatlan, hogy nagyon sok fejlett világbeli cég mozdult rá ügyesen az ázsiai fogyasztók kiszolgálására és az ő fogyasztói igényeinek globalizálására.
Technológiai forradalom
2020-ban fejenként hét, a világhálóra kötött eszközzel fogunk már rendelkezni. Minden mindennel és mindenki mindenkivel kapcsolatban lesz.
A forradalmi hatások eseti példáinak a száma végtelen. Van olyan amerikai műtéti technológia, amelynek révén a budapesti beteget New Yorkból műtheti meg a szakorvos, sokkal pontosabb mozdulatokkal, mint amilyenekre egy ember valaha is képes lehet.
A közlekedésben 2030-ra már az eladott autók 50 százaléka is legalább részben önvezető típus lehet.
„Disruptive” – vagyis megszakító, felforgató, vadonatúj technológiák alakítják át az életet.
Csak legyen rá igény
A cégekre gyakorolt hatások közül sokat fel lehet hozni.
Jože Lenič, a szlovén Abanka elnöke szerint szoftverek, hardverek, kütyük és ketyerék mindenki számára rendelkezésre állnak, és mindent gyorsan le lehet fejleszteni, de a nagy kérdés az, hogy aki innovál, az megérti-e azt, hogy mire van szüksége az új idők ügyfeleinek.
Tíz éve 85 ezer alkalmazottja volt a Blockbuster amerikai videó- és dvd-kölcsönzőnek, mára megszűnt a cég.
Nyilvánvaló, hogy az sem segített volna, ha a világ legjobb informatikai rendszerét építi ki, ha a klienseknek továbbra is kétszer is el kellene bandukolniuk a film kikölcsönzése, majd visszaadása miatt egy kölcsönzőbe.
Viszont a forradalmian új technológiát képviselő Netflix hatalmas céggé duzzadt.
Néhány művész kivételével már senki nem vesz fizikai filmet a fényképezéshez, nincs is már Kodak, de a telefonunk remek képeket készít.
Sarkantyút már nem gyártanak, talán írógépet sem nagyon, de aki jól érti meg az ügyféligényeket – mint például a sharing economy csodacégei, az Uber, a Booking.com, az Airbnb, a Facebook –, hihetetlen sikereket érhet el. Mert képesek ügyesen elirányítani, a klasszikusan nagyon is lokális hirdetési, személyszállítási, szállásfoglalási bevételeket a helyi cégektől Kaliforniába.
Az Uber ellen tiltakozó taxisok Budapesten 2016 januárjábanFotó: Bődey János / Index
Környezetvédelmi vágyak
Ha nem találunk ki valamit, 2100-ra, 3,7-3,8 fokkal lesz melegebb a Földön, mint most. Az erdők, a vizek egy része ezt nem tudja átvészelni. 2030-ra 50 százalékkal nőhet az energiaigényünk, még ma is hetente 1,5 millió ember költözik városba.
A klímaváltozás és az urbanizáció elhozza az erőforrások szűkösségét és gyökeresen átalakítja az energiatermelés, -ellátás és -fogyasztás ma ismert kereteit, de a vízellátás is nagy gond lesz,
2025-ra 1,8 milliárd ember fog élni vízszűkében álló területen.
Sok olyan alap működik , water, öko, climate change és hasonló kódszavakkal, amelyek e világ sikeres cégeit, esetleg úttörőit keresik.
Keresni biztosan lehet ilyen cégekkel, de az egészen biztos, hogy a városba beköltöző és fogyasztani vágyó emberek rohamával pár cég nem lesz képes megküzdeni. Ez a téma ugyanis nem annyira befektetési téma, hanem sokkal inkább a globális túlélési esélyek kérdése.
Akták
Népesedési folyamatok és magyar családpolitika
márc 19.
Érdekes demográfiai adatok érkeztek, Magyarország az élmezőnybe került
Kisebb mértékben fogy a népesség, mint Európa többi részén. De továbbra is fogy.
jan 30.
Vona Gábor: Ezért baj, ha a két fiatalellenes nagy párt összekacsint
Ahol nem jó fiatalnak lenni, ott előbb-utóbb senkinek sem lesz jó.
jan 18.
Novák Katalin Davosban beszélt arról, hogy mire lehet szükség a béketárgyalásokhoz
A köztársasági elnök szerint Ukrajnát támogatni kell.
Még 298 cikk az aktában
Töltés"
Hungary,2018-06-19,Index.hu,https://index.hu/gazdasag/2018/06/19/a_gvh_megrendszabalyozta_az_airbnb-t/,A GVH megrendszabályozta az Airbnb-t,"A GVH 2016 októberében indított eljárást az Airbnb-vel szemben, mert úgy tűnt, hogy a cég díjakkal, költségekkel kapcsolatos tájékoztatásai megtévesztik a fogyasztókat. Az eljárásnak végül nem lett büntetés a vége, ugyanis a cég vállalta, hogy megváltoztatja úgy a téjékoztatását, hogy az megfejeljen a szabályoknak.
Az Airbnb vállalta, hogy magyar nyelvű weboldalain
a fogyasztók az utazás dátumának megadása után a teljes, valamennyi díjtételt (pl. a takarítási díjat és a további vendég után fizetendő díjakat) tartalmazó árat látják majd az Airbnb összes felületén (asztali számítógépen, táblagépen, mobiltelefonon);
az utazás dátumának megadása nélküli kereséskor pedig a fogyasztók az ár értelmezését segítő, figyelmeztető üzenetet látnak majd arról, hogy a teljes árat – amelyet idegenforgalmi jellegű adók is növelhetnek – a dátum és a vendégek számának megadását követően tudhatják meg.
A vállalások kiterjednek továbbá a pénzváltásból és a kerekítésből adódó eltérések megszüntetésére is. Az Airbnb a döntés kézhezvételét követő 120 napon belül köteles végrehajtani az előírt lépéseket, és a teljesítést igazolnia kell a GVH számára. A kötelezettségvállalás teljesülését a GVH utóvizsgálat keretében ellenőrzi."
Hungary,2018-06-01,Index.hu,https://index.hu/tech/2018/06/01/felfuttatta_a_facebookot_a_twittert_az_airbnb-t_es_most_kicsit_elege_lett/,"Felfuttatta a Facebookot, a Twittert, az Airbnb-t, és most kicsit elege lett","Ron Conway, akit az SV Angel nevű befeketetési cége miatt a Szilícium-völgy Keresztapjának is hívnak, úgy döntött, hogy a cége nem hoz létre új befektetési alapokat.
A Mediumon megjelent cikkben, amit Conway és több üzleti partnere közösen jegyzett, azt írják, hogy visszavágják a létező SV Angel csoportot, és inkább angyalbefektetőként fognak dolgozni. A támogatások nem apadnak el, de cégenként 25 és 100 ezer dollár közötti összegre csökkentik.
A 2009-es alapítású SV Angel a Facebook, a Twitter és az Airbnb első támogatói között volt. Conway a Szilícium-völgy egyik legismertebb befektetője. Fiával, az alapot menedzselő Topherrel ezentúl is támogatni fogják a feltörekvő cégeket, de jóval kisebb összegekkel, mint eddig.
A levélben Conway és társai a megváltozott üzleti körülményekkel magyarázták a döntést. Szerintük a tech ipar ökoszisztémája alapvetően megváltozott az elmúlt évtizedben. A kezdeti finanszírozásban érdekeltek korábban tíz- és százezer dollárokkal támogatták az ismeretlen startupokat, de azóta a verseny kiélezettebb lett, és az árak is felmentek. 2016-ban 250 befektetési alap összesen 40 milliárd dollárt költött fejlődő cégekre. Ezzel viszont a befektetők között is versengés kezdődött. Conway-ék ebben nem akarnak részt venni.
Mivel ezentúl nem vonnak be külső finanszírozókat, az SV Angel gyakorlatilag családi vállalkozásként fog működni.
(Business Insider | Medium)"
Hungary,2018-05-17,Index.hu,https://index.hu/kulfold/2018/05/17/amszterdam_turizmus_visszaszoritas/,Tele van az amszterdamiak fapapucsa a turistákkal,"Az amszterdamiak egy részének elege van a turistákból, ezért a város új vezetősége javaslatcsomagot állított össze a turizmus ""megzabolázására"".
A városatyák szerint a turizmus pozitív hozadékait egyre inkább beárnyékolja a tömeg, a szemét és a zaj. A tervek között szerepel
a sörbiciklik, a turistabuszok és -hajók megállóinak, valamint a turistákat célzó üzletek számának korlátozása,
az alkoholfogyasztás betiltása a csatornákon közlekedő hajókon,
a lakások Airbnb-s kiadásának tilalma a város legforgalmasabb negyedeiben, valamint a kiadható éjszakák számának korlátozása, 
a reklámadó visszaállítása,
az idegenforgalmi adó növelése.
A nagyjából 800 ezer lakosú Amszterdamban 18 millió turistára számítanak 2018-ban, ami 20 százalékos növekedést jelent 2016-hoz képest. A turisták jelentős részét a könnyűdrogokhoz való kényelmes hozzáférés és a vöröslámpás negyed vonzza a városba.
A holland kormány évek óta igyekszik a városnézés hagyományosabb módjai felé terelni az Amszterdamba érkezőket: kampányok indultak például a csatornahálózat, az Anne Frank-ház, valamint a Van Gogh és Rembrandt mesterműveivel teli múzeumok népszerűsítésére.
A helyi törvényhozás is igyekszik a maga módján hozzájárulni az arculatváltáshoz: 2008-ban a város bordélyházainak harmadát bezárták, 2011-ben pedig kezdeményezés indult az iskolák szomszédságában működő marihuánakávézók bezárásáért. (MTI)"
Hungary,2018-05-15,Index.hu,https://index.hu/info/2018/05/15/brain_bar_ahol_szembejon_a_jovod/,Brain Bar: ahol szembejön a jövőd,"Az időutazást kutató részecskefizikust rajongók olyan hada követi, amilyet egy rocksztár is megirigyelne. A veterán skandináv politikus diákokkal beszélget egy sör fölött arról, hogyan lehet digitális államot építeni. Különösen hangzik- de nem a Brain Bar jövőfesztiválon. Itt innovátorok, üzleti zsenik, rebellis tudósok, fenegyerek mérnökök és művészek a sztárok, akik provokatív gondolatokkal hozzák lázba a közönséget május 31. és június 2. között a Corvinus Egyetem campusán.
Simán elképzelhető, hogy hamarosan ugyanolyan menő lesz Brain Barra menni, mint egy nagy nyári zenei fesztiválra. Már megvan minden, ami ehhez kell: neves fellépők, szuper hangulat, izgalmas ismeretlenek és sok jó barát, lazulás, hamisítatlan budapesti hangulat. Van, amivel viszont egyik másik fesztiválon se találkozni: a Brain Bar három nap inspiráló szellemi fitnesz a legizgalmasabb nevekkel, akikről amúgy csak külföldi oldalakon és magazinokban lehet olvasni. Ezúttal azonban el sem kell hagyni értük az országot.
Szokatlan zsenik szuperligája Utoljára kedvenc tanárunk óráján éreztük magunkat így, akit hallgatva atomfizikusnak is elmentünk volna. Kibújni saját gondolataink, előítéleteink és nemtudásunk buborékából még sosem volt ennyire élvezetes. Geopolitika és gasztronómia, üzlet és mesterséges intelligencia, a jövő városai és antik filozófia, robotok és klímaváltozás: nehéz a témák és előadók közül választani és lehetetlen unatkozni.A jövőt fürkésző konferenciákat világszerte rendeznek, de a nemzetközi mezőnyben csak olyan előadókkal lehet nevet szerezni, mint amilyenek évről évre a Brain Bar programján szerepelnek. A szervezők ráadásul most az eddigieknél is nagyobb dobásra készülnek.A Brain Baron nincsenek tabuk vagy tojáshéjon táncolás. Ékes bizonyítéka lesz ennek Peter Thiel exkluzív előadása – a techvilág ellentmondásos zsenije, a PayPal alapítója, a Facebook első befektetője legalább annyira ismert a nevéhez köthető sikercégekről – SpaceX, LinkedIn, Airbnb- mint karakteres véleményéről, ami a píszí híveinél garantáltan kiveri a biztosítékot. Ő is, akárcsak az előadók nagy része, most először, a Brain Bar meghívására jár Magyarországon. Máris óriási az érdeklődés a világ legjobb séfjének választott Massimo Bottura iránt, aki azzal az izgalmas ténnyel szembesít minket, hogy a mindannyiunk által naponta kukába hajított alapanyagokból, nemcsak hogy Michelin-csillagos fogást lehet kihozni a szegények és hajléktalanok számára, de az ételpazarlásnak is gátat vethetünk. Merész kérdéseket vet fel a fesztiválozóknak Margrethe Vestager, az EU versenypolitikai biztosa, akinek személyes küldetése, hogy szembeszálljon a világ legbefolyásosabb techcégeivel – és jelenleg nyerésre áll. Apropó, techtitánok: Ted Chiang, az Érkezés című nagysikerű film szerzője előadásában nem kíméli a tech Góliátjait, és ledönti a Szilícium-völgy álomvilágáról kialakult mítoszt. Ennek fényében különösen pikáns, hogy a Brain Baron itt lesz Jacquelline Fuller, a Google egyik alelnöke is, aki a keresőóriás jótékonysági tevékenységéről mesél majd. Chris D. Thomas ökológus jó eséllyel szintén meglepi majd a Brain Bar közönségét azzal az állításával, hogy a klímaváltozás a bolygó sok pontján nemhogy nem csökkenti, de egyenesen növeli a biológiai sokszínűséget. Végül de nem utolsó sorban, itt lesz a YouTube-videókból és magazinok címlapjairól ismert humanoid robot, Sophia, a világ első android állampolgára, akitől azt is meg lehet majd kérdezni, vajon elpusztítják-e a robotok az emberiséget.
A Brain Baron teret kapnak azok a márkák is, akik tevékenységükkel maguk is formálják a jövőt. Belesünk a nagyvállalatok “trendlaborjaiba”: a Telekom vezérigazgatója, Christopher Mattheisen a jövő munkahelyeiről beszélget a közönséggel, a KPMG globális kommunikációs igazgatója, Brian Bannister a modern óriáscégek mítoszteremtéséről árul el titkokat, miközben a BMW Group márkaigazgatója, Tony Douglas ma még futurisztikusnak ható, ám holnap már valósággá váló képet fest az újjászülető városi közlekedésről.A Brain Baron egyébként a közönségnek sem szokás csendben ücsörögni. Kár lenne kihagyni a lehetőséget, hogy a világ sztárgondolkodóitól szabadon lehet kérdezni, érvelni, szembe szállni az elhangzottakkal akár a színpadon, akár előadások után. Félsz, hogy a robotok átveszik az uralmat, hogy nincs megoldás a migrációs válságra? Van ötleted, hogyan ne fulladjunk bele a műanyagba vagy mivel etessük a világ egyre növekvő népességét? Fontos kérdéseket megvitatni alap, elvégre ahogy fesztivál hirdeti, itt a jövődről van szó, a jövőddel találkozol.
A legvagányabb VIPek itt vannakRitka az a hely, ahol valóban komolyan gondolják, hogy a fiataloké a jövő és tesznek is érte- és nem csupán azért, mert a Z-generáció jól mutat a képeken. Pont egy jövőfesztiválon ne lennének ott azok, akik alakítják a jövőt? A Brain Baron épp ezért nincs VIP-lista: az Emberi Erőforrások Minsztériuma támogatásának köszönhetően az ingyenjegyeket mind diákok és tanárok kapják, idén ráadásul már kétezren. Ez itt már tényleg a jövő: a programokon keresztül élménnyé teszik a tanulást, az információ- és tudásszerzést, a gondolkodást. Vibráló színek, városi növénydzsungel, lounge sarkok és food truckok, zenészek, művészek gondoskodnak a lazításról, „háttérben” a Dunával és a Gellért-heggyel. Ez így nagyon egyben van. 
Ehhez mit szólna Szókratész ?
Milyen egy cég értékrendje, filozófiája, ami kiállja az idők próbáját- akár ezredévekét, ha az ókori görög filozófián keresztül vizsgáljuk? Ez csak egy példa arra az újszerű látásmódra, amit a fesztivál első napján, május 31-én startoló Mastermind Sessions tükröz. Brain Bar előadók és profi trénerek mutatják be a speciálisan cégeket, startupokat, vállalkozásokat célzó újszerű workshopokon, hogy a jövőt formáló trendek és üzleti sikertörténetek miként ültethetők át saját iparágukra és innovációs folyamataikra. Itthon szokatlan a megközelítés: kiderül, hogyan segítenek a sci-fi történetek a stratégiaalkotásban és a termékfejlesztésben vagy hogyan aknázhatjuk ki a blockchain technológia még felfedezetlen céges lehetőségeit és alkalmazásait.A jövőd építed, nem a karrieredSzintén május 31-én debütál a Brain Bar rendhagyó karrierexpója, a Future Jobs. Szemben a hagyományos állásbörzékkel itt válogatott, kifejezetten a jövő kihívásaira válaszoló- modern technológiához, kommunikációs és stratégiai tervezéshez, adatelemzéshez, marketinghez, dizájnhoz kötődő- állásokat hirdetnek meg, és az esemény zárásáig be is töltik mindet. Jó alkalom ez kötetlenül beszélgetni világcégek szakmai vezetőivel, kapcsolatot építeni leendő munkaadónkkal.
                                        Ezt a cikket  nem az Index szerkesztősége készítette. Bővebben a PR cikkről, mint hirdetési formátumról
                    itt olvashat."
Hungary,2018-04-24,Index.hu,https://index.hu/gazdasag/2018/04/24/mallorcan_gyakorlatilag_betiltjak_az_airbnb-t/,Mallorcán gyakorlatilag betiltják az Airbnb-t,"Palma városa júliustól betiltja a turisztikai célú lakáskiadást – írja a BBC. Bár Spanyolországban az Airbnb elterjedése és a turizmus fellendülése után voltak példák a szabályozás szigorítására - például Barcelonában -, ilyen radikális intézkedésre eddig még nem került sor.
A tiltás alól kivételt képez ugyanakkor néhány kijelölt városrész, valamint a repülőtér és az ipari területek melletti városrészek. Antoni Noguera, a Mallorca szigetén fekvő város polgármestere azt mondta, a köz érdekében döntöttek a tiltás mellett, és az intézkedés példát mutathat  az érdekek közötti egyensúly megtalálására törekvő városoknak.
Fotó: Shutterstock
A várost irányító baloldali koalíció tagjai által idézett tanulmány alapján a 2015 és 2017 között 50 százalékkal nőtt a nem bejelentett szálláshelyek száma a városban.
Az intézkedést itt is komoly társadalmi tiltakozás előzte meg, főleg a turizmus miatt egekbe szökő bérleti díjakra panaszkodtak a helyiek. 2013 óta a bérleti díjak 40 százalékkal emelkedtek a Palmában, de a helyiek a zajra és a turisták vállalhatatlan viselkedésére is panaszkodtak. Tavaly Barcelonához hasonlóan Palma vezetése betiltotta a nem bejelentett szállások reklámozását. Tavaly 82 millió látogató érkezett Spanyolországba, ami rekordnak számít."
Hungary,2018-04-22,Index.hu,https://index.hu/gazdasag/2018/04/22/122_ezer_forint_egy_atlagos_fovarosi_alberlet/,122 ezer forint egy átlagos fővárosi albérlet,"Az idei első negyedévben a budapesti lakások átlagos havi bérleti díja valamivel több mint 122 ezer forint, az egy négyzetméterre vetített átlagos havi bérleti díj 2824 forint volt, írja az MTI a Rentingo.com közleménye nyomán.
A nagyobb vagy kedvezőtlen beosztású lakásoknál előfordul, hogy a négyzetméterre vetített bérleti díj a 2000 forintot sem éri el, míg a kis méretű, 40 négyzetméter alatti, galériázott garzonoknál az átlagos bérleti díj négyzetméterenként többnyire 4000-4500 forint közelében mozog. A rezsi és a közös költségek négyzetméterenként átlagosan további 700 forintos kiadást jelentenek.
A bérleti díjat leginkább az befolyásolja, hogy az adott lakás melyik kerületben található, milyen az ingatlan állapota, felszereltsége, illetve, hogy a lakásban található szobák külön bejáratúak-e, vagy egymásból nyílnak.
Fotó: Marjai János
A legnagyobb kereslet a pesti oldalon az V., a VII., a VIII., a XIII, és a XIV. kerületben, a budai oldalon pedig a II. és a XI. kerületben volt. A legnépszerűbbek a 34-60 négyzetméteres, egy, másfél vagy két külön bejáratú szobával rendelkező, téglaépítésű, bútorozott lakások voltak.
Az I., az V., a VI. és a VII. kerületekben továbbra is az Airbnb-szolgáltatás a leggyakoribb. Emiatt ezekben a kerületekben jócskán emelkedtek a lakásbérleti díjak, így a cég szerint a hosszú távú bérlés sokak számára megfizethetetlen lett.
Ugyanakkor lakásbérlésre továbbra is a belvárosban van a legnagyobb igény, hiszen a bérlők többsége a felsőoktatási intézményekhez és a belvárosi munkahelyekhez közel szeretne lakni, így a bérlők ma már kénytelenek a szűkebb belváros közelében lévő kerületekben lakást keresni. Ezek a kerületek - mint például a VIII., a XIII. és a XIV. - még közel vannak a belvároshoz és a főbb intézményekhez, valamint jó tömegközlekedéssel is rendelkeznek, olvasható a közleményben."
Hungary,2018-04-10,Index.hu,https://index.hu/gazdasag/2018/04/10/airbnb_online_kassza/,24.hu: online kasszákat akar minden airbnb-be a NAV,"Még az idén kötelezővé tehetik a NAV-hoz bekötött online kassza bevezetését az összes magyar turisztikai szálláshely üzemeltetője számára, beleértve az Airbnb-n hirdetett szálláshelyeket és a sátorhelyeket kínáló kempingeket is - írja a 24.hu.
A portál információi szerint azokat a szálláshelyeket, amelyek megpróbálják kijátszani a szigorítást, a NAV három hónapra bezáratná a tervek szerint. A szigorításért cserébe a Magyar Turisztikai Ügynökség azt javasolja a kormánynak a portál szerint, hogy  a szálláshelyek áfáját 18-ról 5 százalékra vinnék le. 
Guller Zoltán, az MTÜ vezérigazgatója korábban arról beszélt, hogy az országban nagyjából 60 ezer szálláshely működik bejelentés nélkül, ezek kifehérítését segíthetné elő a kötelező online kassza. 
A lakásukat Airbnb-n kiadókat a NAV eddig kedvezményes adózással igyekezett rávenni arra, hogy fizessenek rendesen közterhetek. A lakásukat rövid távra kiadók 2017-ben is választhatták a tételes átalányadózást, aminek az a lényege, hogy bérbe adott szobánként évente fix összegű, 38.400 forintos adó megfizetésére köteles a bérbeadó. Ez a lehetőség tavaly csak akkor volt igénybe vehető, ha legfeljebb egy lakásban és azon belül legfeljebb nyolc szobában történt az egyéb szálláshely-szolgáltatási tevékenység. Tavaly novemberben viszont az Országgyűlés egy olyan javaslatcsomagot tárgyalt, ami három lakásra terjesztené ki a kedvezményes adózást."
Hungary,2018-04-02,Index.hu,https://index.hu/kulfold/2018/04/02/dicaprio_filmje_tonkrevagta_a_turistaparadicsomot/,DiCaprio filmje tönkrevágta a turistaparadicsomot,"Kitették a megtelt táblát a thaiföldi Maya-öbölben – írta a Telegraph. Az Andaman-tengerben fekvő Phi Phi szigetek mesés, fehér homokos tengerpartja – illúzióromboló, de ettől fehér – nyáron nem látogatható, mert csak így biztosítható, hogy a terület élővilága fennmaradhasson.
Leonadro DiCaprio a forgatáson 1999-benFotó: Emmanuel Dunand
Egyszerűen túl sok turista akarja látni a partot, ahol 1999-ben Leonardo DiCaprio megölt egy cápát és csalódhatott egy ideális társadalom felépítésén dolgozó kis nyugati csoportban. Lényegében hátizsákos turistákban, akiknek megtetszett az eldugott part. A film nem robbantotta fel a pénztárakat, viszont népszerűvé tett egy addig kevésbé ismert partvidéket, ahol ma naponta kétszáz hajó 4-5 ezer utasa fordul meg.
Persze nem lehet az egészet a majdnem 20 éves filmre fogni, a turizmus világszerte brutálisan növekvő ágazat, a fapados légitársaságoknak és a szállodáknak is alávágó Airbnb-nek köszönhetően.
Barcelonában már egész mozgalmak épülnek a turizmus visszaszorítására – de nem kell messzire menni, sokan a Király utca környékét is megszabadítanák a turistáktól, még ha a népszavazás érvénytelen is lett –, de thaiföldi lezárásról szóló döntés sem marad az egyetlen: a Fülöp-szigetek egyébként is nyers döntésekről ismert – gyilkosságaival is büszkélkedő – elnöke is azt tervezi, hogy Boracay környékét áprilistól októberig elzárják a turisták elől.
Rodrigo Duterte szerint a turisták pöcegödörré változtatják a helyet, ezért meg kell védeni tőlük. A döntés persze nem ilyen egyszerű, hiszen a rengeteg turistára helyi szolgáltatások sokasága épült, akár 36 ezer munkahely is veszélybe kerülhet, ha fél évig nem jöhetnek a – főként Ázsiából érkező – látogatók, akiknek a száma alig tíz év alatt évi 630 ezerről kétmillióra nőtt.
A Maya-öböl 1999-benFotó: Emmanuel Dunand
A dél-koreai fapados Air Seoul már bejelentette, hogy áprilistól felfüggeszti a Boracayra irányuló járatait. Kérdés persze, hogy a korallzátonyok védelmében tett lépés ellenére továbbra is pihenni vágyó turisták hol fognak emiatt még nagyobb számban megjelenni, máshol hagyva egyre nagyobb ökológiai lábnyomot."
Hungary,2018-03-24,Index.hu,https://index.hu/gazdasag/ingatlan/2018/03/24/airbnb_szalloda_piaci_reszesedes_turizmus_budapest_ingatlan_tanulmany/,Havi 186 ezret hoz egy átlagos pesti Airbnb-lakás,"Mekkora szereplővé vált az Airbnb valójában a budapesti szállások piacán? Kik veszik igénybe az Airbnb-t és kik adják ki? Mennyi a profi Airbnb-s és hányan csinálják ezt mellékesként? És a szállodások jogosan akartak szigorúbb szabályozást az Airbnb-seknek? Ezekre a kérdésekre eddig csak nagyjából lehetett válaszolni, most viszont megjelent egy új tanulmány, ami komoly, négy évig tartó adatgyűjtés alapján próbál meg választ adni a budapesti Airbnb-piac nagy kérdéseire.
2017 elején a piaci szereplők visszajelzései és a hozzáférhető adatok alapján arról írtunk cikket, hogy Budapesten véget ért az Airbnb-láz, és már egyre kevesebben vesznek lakást kifejezetten azért, hogy rövid távra adják ki turistáknak. Azóta eltelt több mint egy év, és az új Közgazdasági Szemlében megjelent egy nagyon érdekes új kutatás, amiből kiderül, hogy a budapesti Airbnb-s férőhelyek ideiglenes stagnálása után megint nőni kezdett a platformon kiadott lakások száma. Olyannyira, hogy 
2017 júniusára a pesti Airbnb-s kínálat kis híján már elérte a szállodák kapacitását.
A Budapesti Gazdasági Egyetem Turizmus Tanszékének egyetemi docense, Jancsik András által vezetett kutatás azért is nagyon érdekes, mert a KSH által gyűjtött adatokban nem jelent meg külön a piacot elég jelentősen felforgató Airbnb, másrészt pedig az eddig hozzáférhető adatokban nem voltak benne a hatóságoknak be nem jelentett szállások.
A kutatás során viszont 2014 októberétől négy évig web scraping technológia segítségével gyűjtöttek az Airbnb oldaláról adatokat. Így most egy csomó olyan dolog is kiderült a szállásmegosztó alkalmazás hatásairól, amiről eddig csak találgatni lehetett. 
Milyen scraping?
Ennek a lényege egy olyan számítógépes program használata, amely megfelelő paraméterezés után sorra megnyitja a megadott weboldalakat, majd az azokon található információkat lementi egy adatbázisba. Az Airbnb Budapesten megjelenített ingatlanjai kapcsán a felhasználói vélemények kivételével a teljes elérhető adatállományt összegyűjtötték a tanulmány szerzői. Az állomány részét alkották az ingatlanokra, illetve az üzemeltetőkre vonatkozó adatok is. Az adatbázisba összesen 19 498 ingatlan és 10 576 felhasználó adatai kerültek be.
A lakások jellemzői és a booking.com oldalról támpontként gyűjtött adatok alapján modellezték a vendégek átlagos számát lakásonként, amiből a foglaltsági adatok alapján levezették a vendégéjszakák számát, ezek mellett az árakat is felhasználva megállapították a bevételek valószínűsített nagyságát.
Van, amiben már behozták a szállodákat
Azt például eddig nem lehetett tudni, hogy pontosan mekkora a jelentősége az Airbnb-nek a budapesti turizmusban. Az első ábrán jól látni, amit már az előbb említettünk, tehát hogy tavaly nyár közepére - bár azóta csökkenés látszik - 42,5 ezerre nőtt az Airbnb-s férőhelyek száma, ami már közelíti a szállodás 45 ezer fő befogadására képes kapacitásait.
Mindez ugyanakkor nem jelenti azt, hogy az Airbnb vendégéjszakákban is utolérte volna a szállodákat:
még 2017 végén is több mint kétszer annyi vendégéjszakát töltöttek el turisták szállodákban, mint Airbnb-s szállásokon.
Ennek a különbségnek az az oka, hogy az Airbnb-s szállásoknak jóval rosszabb az átlagos kihasználtsága, mint a szállodáknak: nagyjából 30 százalékpontos lemaradásban vannak ebben.
A kihasználtság alapján egyébként még egy érdekes következtetésre jut a tanulmány: ha ugyanis összehasonlítjuk, hogy hogy alakult az egyes szállástípusok forgalma egy hónapon belül, azt látni, hogy a Airbnb-s szállások szezonalitása sokkal szorosabban követi a szállodákét, mint a közösségi szálláshelyekét, amilyenek például a hostelek. Ebből arra lehet következtetni, hogy
az Airbnb-s lakásoknak és a szállodának hasonlóbb a vendégköre, mint mondjuk az Airbnb-s lakásoknak és a hosteleknek.
A vendégéjszakák száma alapján azt is meg lehet nézni, hogy hogyan változtak az egyes szálláskategóriák piaci részesedései: az így kapott ábrán nagyon látványos az Airbnb nyomulása az elmúlt négy évben Budapesten. Trendszerűen az látszik, hogy
az Airbnb egyre komolyabb szereplővé válik (habár a férőhelyek száma most épp csökken egy ideje),
a hostelek kategóriája is növekszik,
miközben a panzióké stagnál,
a szállodáké pedig csökken.
Keveseknek komoly biznisz, sokaknak mellékes kereset
Amikor az egész sharing economy nagy sláger kezdett lenni, az Airbnb még bőven úgy marketingelte magát, mint egy olyan platform, ami arra jó, hogy ha valakinek ideiglenesen üres a lakása, akkor ott meghirdetheti, és egy kis pluszpénzhez juthat. Aztán végül ebből több városban is az lett, hogy a szállodák azért kezdtek lobbizni, hogy az Airbnb-kre is ugyanazok a szabályok vonatkozzanak, mint rájuk, ugyanis versenytársnak tekintették őket. Többek között emiatt is tiltották be a platformot az USA több nagyvárosában is.
Az adatok alapján is az derül ki, hogy nagyon sokan foglalkoznak professzionálisan Airbnb-s lakáskiadással. Konkrétan Budapesten az összes
Airbnb-n kiadott lakások több mint felét üzemeltetik olyan tulajdonosok, akik egyszerre legalább kettő vagy több lakást adnak ki.
Viszont van nagyjából 9500 tulaj, aki csak egy lakást üzemeltet.
Az adatok alapján az is kiderül, hogy minél több lakást üzemeltet valaki, arányosan annál több bevételt lehet összehozni lakásonként. Egy lakás esetén az átlagos havi jövedelem még csak 186 ezer forint körül alakul, de
11-nél több lakás esetén az egy lakásra jutó havi bevétel már csaknem 300 ezer forint körül van.
A professzionális működés elterjedtségére utal a tevékenységből származó jövedelmek koncentrációja is: az összes jövedelem mintegy 44 százalékát az üzemeltetők egytizede realizálja. Az ábrán az látszik, hogy ha az üzemeltetőket az Airbnb-zésből bejövő bevételeik nagysága alapján tíz egyenlő csoportra osztanánk, akkor mekkora bevétele lenne az egyes tizedekbe tartozóknak átlagosan.
Látszik, hogy a felső tized bevétele bőven másfél millió forint felett alakul, miközben a második legjobban kereső 10 százalék már csak átlagosan 550 ezer foritnyi havi bevételt termel. Emellett viszont
nagyon sokan voltak, akiknek tényleg csak jövedelemkiegészítésként funkcionált az Airbnb.
Tavaly írtunk is róla, hogy már egyre több korábban Airbnb-n kiadott lakást adnak ki inkább hosszabb távon albérletként, mert egyszerűen annyira telített lett a piac. Ezt a jelenséget a tanulmány is megerősíti: a vizsgált hároméves időszakban a rendszerben publikált 19,5 ezer lakásból közel 9,9 ezret visszavontak a piacról. Ebből persze sok lakás esetében csak simán rájöhettek, hogy nincs elég idejük az Airbnb operatív részéhez, de az utóbbi időben már pénzügyi megfontolások is lehettek az ilyen döntések mögött.
Kell-e közös szabályozás?
MIközben az Európai Unióban 2010 ás 2015 között csaknem 25 százalékkal nőtt a turizmus forgalma, Magyarország ennél jóval nagyobb, 50 százalékos volt a fellendülés. A tanulmányból kiderül, hogy ebből a fellendülésből talán a Airbnb-s szállásadók profitáltak a legtöbbet, ugyanakkor általában minden budapesti szállásadónak elég kedvező volt ez az időszak.
És bár a szállodások egy része Magyarországon is szerette volna, hogy szigorítsák az Airbnb-kre vonatkozó szabályokat, olyan komoly átszabályozásra vagy tiltásra végül nem került sor, mint amilyet néhány amerikai vagy nyugati-európai város vezetése tető alá hozott ebben az időszakban. Ennek a tanulmány szerint az is lehetett az oka, hogy minden szegmensben bővülés volt. Azt ugyanakkor megjegyzik a szerzők, hogy a megélénkülő turisztikai keresletre a budapesti szállodaipar nem reagált hatalmas kapacitásbővítéssel, ami alapján akár arra is következtethetnénk, hogy a fejlesztéshez szükséges extra bevételek az Airbnb felfutása miatt nem a szállodáknál kötöttek ki.
Ha viszont bebizonyosodna, hogy tényleg a lazább szabályozás mellett működő Airbnb-s szállások veszik el a piacot a szállodáktól, akkor egyből legitimmé is válna a szállodák szigorúbb szabályozásra irányuló igénye. A tanulmány szerint ugyanakkor csak annyi látszik, hogy a szállodai és a kisebb méretű magánszállások vendégeinek utazási szokásai nagyon hasonlítanak egymáshoz. A szerzők szerint egy esetleges újraszabályozás előtt azt lenne érdemes megnézni, hogy például középkategóriájú hotelek és jó minőségű, 2–4 férőhelyes lakások mennyire számítanak ugyanannak a piacnak.
Azt ugyanis elismerik, hogy a például 30-40 lakást üzemeltető Airbnb-zők már-már a hotelekéhez hasonló szervezési módszereket alkalmaznak, és a szállodák komfortszintjét igyekszik elérni, de arra is emlékeztetnek, hogy az egy nagy különbség, hogy a legtöbb Airbnb-ingatlan egyaránt megfelel szálláshelynek és lakásnak is. Emiatt gyorsan lehet ilyen lakások hosszú vagy rövid távú kiadása között váltani, amire például jó példa a tavalyi FINA-világbajnokság, amikor csúcson voltak a magánszállások kapacitásai. Egy túl szigorú szabályozással pedig a szálláspiac ilyen jellegű rugalmasságát egy csapásra tönkre lehetne tenni - figyelmeztetnek a szerzők.
(Címlap és borítókép illusztráció: szarvas / Index)"
Hungary,2018-03-12,Index.hu,https://index.hu/gazdasag/penzbeszel/2018/03/12/zsakutcaba_vezet_az_uber/,Zsákutcába vezet az Uber?,"Az Uber üzletpolitikájáról megosztóak a vélemények, amelyen a szexuális zaklatási és kibertámadási botrány sem javított, ugyanakkor az innovációnak az az applikáción alapuló iránya, mint az Uber vagy Airbnb, mindenképpen felbolygatja a befásult piacokat. Sokáig úgy tűnt, hogy az Uber növekedésének útjában csak a taxitársaságok állnak, de ez ma már közel sincs így, hiszen számos versenytárs lépett a piacra. Kérdés, hogy elegendő-e a vállalat jelenlegi stratégiája egy sikeres tőkepiaci debütáláshoz? A stratégia választ kell adjon a növekedés, profitabilitás kérdéseire, de a szabályozói környezet és a sharing economy által megjelenő változásokra is reagálnia kell.
Temérdek hadszíntér, de kevés puskapor
A történelem számtalanszor bizonyította, hogy ha a hadvezér megosztva erőit, több fronton különböző ellenféllel száll szembe, az a legritkább esetben vezet kedvező végkimenethez. Az Uber értékeltségéhez és eddigi stratégiájához szorosan hozzátartozik a gyors, agresszív terjeszkedés, a világmeghódítás víziója.
Az ilyen ambíciók mérhetetlen tőkét igényelnek, amelyet a befektetők csak addig hajlandóak biztosítani, amíg a hódítás sikeres.
A volumennövekedésen alapuló üzlet számára Kína, Brazília és India jelenthet áttörést. Így az Uber életében fontos mérföldkövet jelentett a 2014-es kínai frontra való belépés, ahol ádáz küzdelembe kezdett a helyi DIDI Chixing vállalattal, amely a második legnagyobb szereplő az iparágban, több mint 400 millió felhasználóval. Az árak leszorításán alapuló stratégia több mint két milliárd dollár elégetése után is sikertelen maradt, így a kínai vállalat vásárolta fel az Uber leányvállalatát, ezzel örökre bezárta számára a kínai nagyfal kapuját.
DIDI alkalmazásFotó: Bloomberg
A történelmi győzelemtől vérszemet kapva a kínai cég tőkeinjekciót biztosított brazil (99 Taxi) és indiai (OLA) versenytársainak, így ezek a szereplők is komoly ellenfélként szálltak szembe az Uberrel. A nagy áttörést jelentő piacokon sorra vereséget szenved az Uber, amelynek fő oka, hogy a know-how megfelelő tőke, illetve kapcsolatok segítségével könnyen másolható. A vállalat vezérigazgatója hangsúlyozta a tőkepiacra lépés szükségességét, ugyanakkor ebben a piaci környezetben a növekedés vízióját nagyon nehezen lehet a befektetők felé hitelesen kommunikálni. Hiszen akarva akaratlanul felmerül a kínzó kérdés: „akkor mire költik el a pénzem?”
Innen szép nyerni
Bár jelenleg az Uber a világ legértékesebb startupja, az értékeltsége a növekedési kilátásoktól függ, amely mint fent látható, elmarad a várttól. Ha a vállalat értékének és a felhasználók számának arányát vizsgáljuk,
az Uber drágának mondható a Facebookhoz vagy Twitterhez képest, amely azt sugallja, hogy a befektetők a nagy növekedést még nem árazták ki teljesen.
Cégérték (milliárd dollár)
Tőzsdén nem jegyzett vállalatok számára az új intézményi befektetők bevonása jelenti az érték meghatározásának mérföldköveit, hiszen ilyen áron hajlandó a piac újabb forrást biztosítani a terjeszkedéshez. Az elmúlt év botrányokkal tűzdelt időszaka megtépázta az Uber befektetőinek bizalmát, a becsült cégérték 70 milliárd dollárról 50 milliárdra csökkent. A bizalom eltűnését a vezérigazgató távozása követte, így utódjára marad a labirintusból kivezető stratégia megalkotása.
Az új vízió lényege egészen egyszerű: egy olyan vállalatra van szükség, amely nem égeti a pénzt, hanem termeli.
A profitabilitás megteremtése nem könnyű feladat, hiszen a vállalatnál több mint kétmillió sofőr dolgozik, így a bérköltség jelenti a legnagyobb kiadást. A költségek csökkentése sem egyszerű, hiszen az alacsonyabb tarifa kevesebb sofőr számára vonzó, amely a színvonal romlását eredményezi. A problémára az önvezető autók jelentik a megoldást. Bár Magyarországon sokak számára utópisztikus lehetőség az önvezető autók megjelenése, Amerikában már a technológia tökéletesítése zajlik. Ötéves távlatban reális lehetőséget adhat, ha a szabályozás is támogatónak bizonyul.
Az önvezető autók fuvarozásban való tesztelését az amerikai piacon a Lyft kezdte a Google segítségével. A versenytárs sikerein felbátorodva az Uber is komoly erőforrásokat fordít a technológia fejlesztésére és Pittsburgh utcáin már futnak az első járművek teszt üzemmódban.
Már közel sem az a kérdés, lesz-e önvezető autó, hanem az, hogy miként reagál a szabályozói környezet az új irányra?
Egy nő pózol az Uber egyik önvezető autójával a cég egyik központjában Pittsburgh-benFotó: Jeff Swensen
Az Uber számára Európa jelentette a legnagyobb szabályozói ellenállást. Az elmúlt években tagállami szinten számos városban betiltották az applikációt, miközben uniós szinten azon vitáztak, hogy a hatóság taxitársaságnak, vagy „digitális fuvarozási szolgáltatónak” tekinti-e a vállalatot. Az európai bíróság előbbi mellett döntött, így tovább fogy a levegő az Uber körül. Ugyanakkor ez az álláspont változhat, az önvezető fuvarozás és az e-carsharing (GreenGo) megvalósulásával, hiszen jelenleg ezeket nem gátolja a szabályozó.
Szinte elképzelhetetlen egy olyan Budapest, ahol az autó, miután hazaszállította gazdáját, elmegy fuvarozni, majd reggelre ismét hűségesen hazatér. Tény, hogy ez nem holnap, de talán nem is holnapután következik be, viszont érdemes belegondolni, milyen hatalmas lehetőségek tárulnak fel egy olyan vállalat számára, mint az Uber. Nem csupán a világhírű (vagy hírhedt) márka áll rendelkezésre, hanem a logisztikai rendszer és az adatbank is elősegítheti, hogy újra domináns szereplővé váljon és talán ebben a megújult formájában még Magyarországra is visszatérhet.
Ugyanakkor, ha eltekintünk ettől a távolabbi lehetőségtől, és a közeljövőben sem a növekedésen, sem a profittermelő képességen nem képes javítani az Uber, árazása csökkeni fog és a tőzsdére lépés is lekerülhet a napirendről. Ez valahol azért érthető, ha megpróbáljuk megválaszolni azt a kérdést: tényleg ugyanannyit ér az eszköztelen applikáción alapuló Uber, mint a gyárakkal rendelkező és terméket előállító Tesla?
A Softbank nem bízta a véletlenre
A negatív kamatkörnyezet indirekt reáleszköz vásárlására sarkallta a harmadik legnagyobb japán vállalatot. A Softbank, amely telekommunikációs tevékenységétől eltérve hatalmas összegeket fordít az önvezető autók fejlesztésére, számottevő befektetést hajtott végre az áttörést legjobban váró fuvarozó vállalatokba is. Az elmúlt évben az Uber szinte minden közvetlen versenytársában részesedést vett átlagosan 4 milliárd dollár értékben (Ola, DIDI Chuxing, 99Taxi). A beruházás által tőkeerős vállalatok könnyebben szorongatták meg az UBER-t a saját piacukon, leszorítva ezzel a cég becsült értékét. Fél évvel később a Softbank mint mentőangyal 30 százalékos diszkonttal tett ajánlatot az Uber 15 százalékára. Ezzel a stratégiával nem csupán a vételárát nyomta le, de biztos lehet benne, hogy a piac konszolidációjából nyertesként kerül ki, hiszen minden kimenetre fogad, amely lecserélné a klasszikus taxis modellt az új, applikáción alapuló önvezető fuvarozásra.
A cikk eredetije a Concorde Iránytűben jelent meg."
Hungary,2018-02-23,Index.hu,https://index.hu/tech/2018/02/23/luxuslakasokat_kinal_az_airbnb_plus/,Luxuslakásokat kínál az Airbnb Plus,"Tizedik születésnapját azzal ünnepli az Airbnb, hogy bevezet egy prémium szolgáltatást a tehetősebb lakásbérlőknek. Az Airbnb Plus kínálatába nehéz bekerülni, éppen azért, hogy a vendéket biztosan olyan minőséget kapjanak, amilyet elvárnak.
Az Airbnb semmit sem bíz a véletlenre: a luxuslakásokat személyesen meglátogatják, hogy meggyőződjenek a komfortos berendezésről és a különleges dizájnról. Az otthonokban több mint száz dolgot ellenőriznek, például a konyhai eszközöket, a matracok puhaságát, a törülközők anyagának finomságát, és a vendéglátókat is alaposan szemügyre veszik.
A minőségbiztosításnak természetesen komoly ára van. Amíg a normál Airbnb kínálatában átlagosan 27 ezer forintba kerül egy éjszaka, az Airbnb Plus lakásai átlagosan ennek a duplájába kerülnek - írja a New York Times.
Először egy tizenhárom városban lesznek összesen kétezer Airbnb Plus-kompatibilis ajánlat, és Budapest egyelőre nincs fent ezen a listán. Azt mondják, hogy év végére 50 város 75 ezer lakása lesz megtalálható a Plusban."
Hungary,2018-02-05,Index.hu,https://index.hu/kultur/media/2018/02/05/super_bowl_reklam_2018_osszefoglalo_vicces_reklam_morgan_freeman_peter_dinklage/,Peter Dinklage összecsapott Morgan Freemannel,"Az idén átlagosan 5 millió dollárt fizettek a cégek azért, hogy reklámjuk megjelenjen a Super Bowl szünetében, ezzel eljutva ahhoz a körülbelül 110 millió amerikaihoz, aki a képernyők előtt ül ilyenkor. Persze közvetlenül sokkal több emberhez jutnak el ezek a reklámok, amik ennél is nagyobb befektetést igényelnek, hiszen az 5 millió dollárt csak a közvetítő csatornának fizetik, erre jönnek a gyártási költségek, amiken szintén nem szabad spórolni, hiszen kidobott pénz az egész, ha nem sikerül kiemelkedni az erős mezőnyből. A Kantar mérései alapján tavaly a cégek 534 millió dollárt költöttek el a Super Bowlhoz kapcsolódó reklámokra. A reklámok üzleti hátteréről ebben a cikkünkben lehet bővebben olvasni.
Tavaly a szociális üzenetek igen meghatározóak voltak, az Airbnb és a 84 Lumber is olyan szpotokkal jelentkeztek, amiben konkrét politikai ügyekre reagáltak, az Audi pedig a nők alulfizetettségét emelte üzenete középpontjába. Idén ezzel szemben inkább a hülyéskedés és a pródia jelent meg a legemlékezetesebb reklámokban, de így is akadt néhány, ami komolyabb témákhoz nyúlt.
A Ram, amerikai autógyártó, például bajba is került azért, amiért a Super Bowl reklámját egy Martin Luther King beszédre húzta fel. Ezt a reklámot nem adták ki vasárnap előtt, amint viszont először lement, Twitteren rögtön megjelentek a reakciók, amik szerint nagyon rosszul veszi ki magát, hogy a Ram arra utal, hogy Martin Luther King csak annyit szeretett volna, hogy mindenki tőlük vegyen autót. Arról nem is beszélve, hogy ebben a beszédben, amit felhasznált a cég, maga King is kitér arra, hogy veszélyes lehet ha az emberek túl sokat költenek olyan használati tárgyakra, mint az autók. A beszéd használatához a cégnek engedélyt kellett kérnie és a New York Times szerint a hagyaték képviselőinek nem volt gondja a reklám üzenetével.
Szintén társadalmi kérdést választott a Stella Artois, akik a Water.orggal, illetve Matt Damonnal közösen készítettek egy reklámot, amiben a színész elmondja, hogy a cég jótékonysági akcióján keresztül olyan rászorulók számára ivóvizet, akik nem a nyugati világban élnek.  Amennyiben a reklámot látó nézők legalább egy százaléka vásárol a termékükből, azzal 5 millió emberen tudnak segíteni. Az akció még a következő hetekben is zajlik majd, valószínűleg nem ez volt az utolsó reklám, amit Damonnal forgattak a témában.
Nem a Stella Artois volt az egyetlen márka, ami az ívóvíz fontosságára, illetve a segítségnyújtásra húzta fel a filmjét. A Budweiser reklámja arról szól, hogy a cég és dolgozói, mindig ott voltak, ahol tiszta vízre volt szükség, legyen az Texas, Puerto Rico vagy Kalifornia. 
Némileg hasonló tematikára húzta fel reklámját a Pepsi és a Coca Cola. Előbbi a Half Time Showban fellépő Justin Timberlake haverjára, Jimmy Fallonra épített, illetve arra, hogy a Pepsi már évtizedek óta gyárt olyan reklámokat, amik mára ikonikusak lettek. Ezekből a pillanatokból állítottak össze egy elsősorban a nosztalgiára építő reklámot, amiben benne van a Holdra szállás, a Vissza a jövőbe és Cindy Crawford is.
A Coca Cola nem minden generációhoz akart szólni, hanem elsősorban a fiatalokhoz, üzenete pedig az volt, hogy mindenki egyedi hópehely és mindenkinek készül valamilyen egyedi kóla. Ők nem használtak ehhez híres embereket, viszont a megfogalmazásért kaptak némi vállon veregetést az internettől, amiért megemlítették azokat is, akik nem férfiként vagy nőként deifiniálják magukat.
A Super Bowl előtt az egyik legnagyobb sikert A Mountain Dew és a Doritos közös reklámja aratta. Mindkét brand a Pepsihez tartozik, a cég pedig megnyerte Peter Dinklage-et és Morgan Freemant, hogy ők legyenek a főszereplők a reklámban. Az egyik tüzes, a másik jég hideg, azt pedig, hogy melyik a jobb egy playback párbaj során döntik el. Bár a végeredmény lehet döntetlen, de a reklámot készítő ügynökség mindenképpen győztesnek érezheti magát a mezőnyben, ahol a koncepció és a megvalósítás is remekül működik.
Szintén jól fogadták az interneten az Amazon reklámját, amiben maga a tulajdonos, a világ egyik leggazdagabb embere Jeff Bezos is megjelenik. A szpot arról szól, hogy az Amazon hangvezérelt asszisztense, Alexa, hirtelen elveszíti a hangját. A pótlást pedig olyan sztárokkal oldják meg, mint Gordon Ramsey, Cardi B, Anthony Hopkins vagy Rebel Wilson.
A Pringles Bill Hader komikust vetette be annak érdekében, hogy rávegye az embereket arra, hogy egyszerre több chipset vegyenek. Az üzenet ugyanis az, hogy ha együtt eszi az ember a különböző chipseket, akkor olyasmi érzése lesz, mintha pizzát enne. Mondjuk az internet rögtön ráugrott, hogy mennyire kamu az egész koncepció, de ez a céget nem akadályozta meg abban, hogy több millió dollárt költsön el rá.
A legtöbb sztárt kétségtelenül Ausztrália vetette be. Azt akarják elérni, hogy még több amerikai turista utazzon az országukba, ehhez pedig összeszedték az összes fontosabb ausztrál színészt. Chris Hemsworth, Hugh Jackman, Margot Robbie, Russell Crowe, Isla Fisher, Ruby Rose, Liam Hemsworth mind feltűnik a Krokodil Dundee képzeletbeli folytatásában, ami soha nem készül majd el. De a kampánynak ez az előzetes csak az egyik lépcsője, ami a Super Bowl után is tovább folytatódik majd.
Az évek alatt a Super Bowlban bemutatott reklámok egy része elég kiszámítható lett, a Tide pedig erre épített fel egy kampányt, a Stranger Thingsból ismerős David Harbour főszereplésével. Egy Tide reklámról van szó, ami egyébként a legtipikusabb reklámok paródiája. A Tide tulajdonosa egyébként a Procter and Gamble, így nem véletlen, hogy az Old Spice egészen elszállt reklámjainak is beszólnak, ami szintén az amerikai céghez tartozik.
Chris Pratt is egy meta reklámfilmben kapott főszerepet, ami arról szól, hogy ő lesz a Michelob Ultra nevű sörmárka reklámarca. A végére azért tartogat még egy extra meglepetést, de egyébként csak és kizárólag Pratt karizmájára épít, akinek mindenféle helyezetben kell viccesnek lennie.
A Petának James Cromwellt sikerült megnyernie a reklámjához, amiben egy papot alakít. Egy húsipari vezető érkezik hozzá gyónni, aki a húsipar aljas húzásairól vall a fülkében. A reklám célja, hogy akiből csak lehet inkább vegánt csináljon, hogy a reklámban is bemutatott vezetők tönkre menjenek, az állatokat pedig ne mészárolja le senki a húsuk miatt.
Beszélő M&M's-ek is voltak a Super Bowl szünetében, az egyiknek a hangját pedig Danny DeVito adta, aki most megtapasztahatja, hogy milyen az, ha nem akarják folyamatosan megenni. 
Mi sem jelzi jobban, hogy a kreatívok tényleg kifogytak az ötletekből, ami a Super Bowl reklámokat illeti, hogy a Skittles négy teljesen agyament szpotot forgatott David Schwimmer főszereplésével, amik arról szólnak, hogy vajon ez az igazi Skittles reklám? Úgysem tudjuk meg soha, mert azt csak egyetlen ember láthatja majd."
Hungary,2018-02-02,Index.hu,https://index.hu/gazdasag/2018/02/02/tozsdere_lep_a_spotify_-_de_miert_szeretjuk_a_veszteseggyarakat/,Tőzsdére lép a Spotify: miért szeretjük a veszteséggyárakat?,"Ha van trendi és pozitív sztori a legújabbkori gazdaságban, akkor a svéd Spotify zenemegosztó vállalkozás biztosan ezek közé tartozik. Tíz éve indult, ma már szinte mindenki ismeri, a fél világ fizetőképes fiataljai használják is. Egy apró árnyék azért van: az éppen tőzsdére igyekvő Spotify folyamatosan veszteséges.
Tesla, Netflix, Spotify – forradalmian új megközelítésű világcégek, amelyeket szinte mindenki ismer.
A Tesla az elektromos autók apostola, amely már javában értékesít, de szinte hetente jelent be vadonatúj fejlesztési irányokat is.
A Netflix a streamingalapú film- és sorozatgyártásban szerzett méretes piaci részesedést, ma már a legnagyobb sztárok játszanak a méregdrágán elkészített produkcióikban.
A Spotify pedig akár ingyenes, akár előfizetéses rendszerben a világ zenei kínálatát teszi elérhetővé az ügyfeleinek.
Tényleg a világ legtrendibb márkái ezek, csak egy nagy baj van velük: szinte mindig erősen veszteségesek (a Netflix tavaly már pluszban végzett). Márpedig a konzervatív pénzügyi világban még mindig profitban mérik a sikert. Mindez nem jelenti azt, hogy ne lennének olyan befektetők, akik hisznek ezekben a veszteséggyárakban, hiszen mindhárom említett társaság hatalmas mennyiségű kockázati tőkét, vagy hitelt égethetett el eddig, de az kétséges, hogy ezek a cégek a hagyományos mércékkel nézve valaha is képesek lesznek visszahozni a beléjük fektetett rengeteg pénzt.
A tőzsde szerelmes beléjük
Egyelőre mégis a tőzsdei befektetők kedvencei. A Netflix árfolyama az elmúlt egy évben éppen megduplázódott a Nasdaq növekedési tőzsdén. A szintén az amerikai növekedési tőzsdére bevezetett Tesla ugyan már megtorpant, de még így is 36 százalékos pluszban van 12 hónap távlatában. A Spotify pedig most igyekszik a börzére.
Fotó: Bloomberg
Szabó Ádám, az Equilor Zrt. munkatársa szerint a 15-20 milliárd dollárosra becsülhető Spotify-premier lehet 2018 legnagyobb sztorija a tőzsdéken, pedig a cég a jelek szerint el fogja kerülni a hagyományos IPO-t, vagyis friss részvény bevezetést. Ha ez sikerül, vagyis a felügyelet valóban engedélyezi az IPO nélküli megjelenést, akkor a Spotify olyan új modellt teremthet ami a hasonszőrű nagyoknak, mint az Uber, vagy az AirBnB is vonzó lehet. A tőzsdére lépés ugyanis nagyon drága, de ha kihagyhatók a döbbenetes pénzeket kereső befektetési bankok, illetve egyéb IPO-költségek, akkor máris szimpatikusabb a folyamat.
Mindenhol más áron
A Spotify streaming zeneszolgáltatásáért ma 70 millióan fizetnek havidíjat. Az ár országonként különböző, és az előfizetői díj bizonyos szempontból ma már jobban használható egy ország vásárlóerejének mérésére, mint a hagyományos Big Mac index.
Egy ilyen mérce fő kívánalma ugyanis az, hogy mindenhol kapható legyen a termék, és az ára igazodjon a fogyasztók pénztárcájához. Mindez alapvetően a hamburgerre is igaz, de az átlagosan 10 dollár körüli Spotify prémium havidíjra is. Magyarországon például euróban van meghatározva a díj, az értéke csak 4,99 euró havonta, vagyis a világátlagnak csak a kétharmada.
Mindezekből az adatokból kikövetkeztethető, hogy a Spotify ma már havi 4-500 millió dolláros forgalmat, azaz évente 4-5 milliárd dollárt termel. Emellett vannak 80 millióan, akik az ingyenes verziót használják, ők cserébe reklámokat „szenvednek el”, ebből is van a társaságnak bevétele.
A legfőbb kockázat: szétperelik a céget
A baj csak az, hogy a kiadási oldal sem csekélye a fejlesztéseknek, a munkaerőnek, illetve mindenek felett a jogdíjaknak, amelyek elviszik az árbevétel zömét. Spotify-nak lenni sem könnyű, mert ráadásul a különböző produkciós irodák gyakran perelnek, vagy a díjak mértéke miatt, vagy azért, mert értelmezésük szerint ők nem adtak engedélyt a hozzájuk tartozó zeneszámok továbbértékesítésére.
Elek Péter, a Dialóg Befektetési Alapkezelő Zrt. befektetési igazgatója szerint a legsikeresebb netes sztárok, így a Facebook és a Google modelljében valóban látszik, hogy az online hirdetési piacon kihagyhatatlanok, de a Spotify, vagy a Twitter esetében ez már nem mondható el. Nagyon jó a szolgáltatás, de elég egyszerű algoritmusok vannak, amelyekkel a zeneszámok ingyenesen is letölthetők a felhasználóknak, például a YouTube-ról is könnyű Mp3-ra menteni a számokat.
De mielőtt nagyon túldimenzionálnánk a negatívumokat, Szabó Ádám szerint az nem lehet kérdés, hogy még van spiritusz a cégben. A szolgáltatás például szélesíthető a videó és a podcast irányába, vagy a hatalmas zenerajongói tér az előadók, és a kiadók számára is remek platform lehet a rajongókkal való könnyebb kapcsolattartásra, lejátszási listák, koncertek népszerűsítésére.
Fotó: Jonathan Nackstrand
Akárhogyan is történik végül, mind az árazás, mind az újszerű tőzsdei bevezetés izgalmas próbája lesz a tőkepiacok és a legmodernebb üzleti modellek újabb találkozásának.
Kapcsolat a Tencenttel
A cég finanszírozását eddig különböző körökben hitelezők és kockázati tőkések oldották meg. A TPG kockázati tőkealap és a Dragoneer Investment Group hedge fund finanszírozását végül a kínai Tencent váltotta ki, amely maga is rendelkezik streaming szolgáltatással. A bonyolult megállapodás lényege, hogy a Spotify és a Tencent streaming-cége kölcsönösen kisebbségi tulajdonosai lettek a másiknak, és egymást segítik is a különböző piacokon.
Borítókép: Jason Davis / Getty Images Hungary."
Hungary,2017-12-29,Index.hu,https://index.hu/gazdasag/penzbeszel/2017/12/29/ingatlanpiaci_boom_meg_be-_vagy_mar_kiszallni_erdemes/,"Ingatlanpiaci boom: még be-, vagy már kiszállni érdemes?","2017-ben már egyértelműnek és jól olvashatónak tűnnek azok a folyamatok, melyeket még csak kevesen láttunk 2010-ben. A jegybankok világszerte meghirdették a nulla kamatok korát, első körben a cégek, később már a magánszemélyek sem kaptak érdemi kamatot a pénzükre a bankokban. Így ha nem is azonnal, de szépen lassan elkezdtek más alternatívát keresni megtakarításaik fialtatására.
A cégek elkezdtek beruházni, hiszen a betéti kamatok mellett a hitelkamatok is leestek, így egyre olcsóbb volt fejleszteni. A magánszemélyek ezt a nyomást csak kicsit később kezdték el érezni a saját bőrükön. A 2010-es válság után Európa-szerte magas munkanélküliséggel kellett számolnunk, azonban ahogy a cégek elkezdtek újra bővülni, úgy egyre többen találtak munkát, így újra tudtak megtakarításban vagy ingatlanvásárlásban gondolkodni.
Több depresszív év után szinte a semmiből érkezett az elmúlt 2-3 év hazai ingatlanpiaci robbanása. Pedig ha jobban megnézzük, akkor egy szépen felépített folyamat következménye ez, csak nehéz volt elhinni pár évvel ezelőtt a szabályozóknak, hogy valóban véghez fogják ezt vinni, tényleg nulla közelébe vágják a kamatot. Akkor, amikor még a lakásárverezésekről, kilakoltatásokról lehet napi szinten hallani, a bankok pedig még kinevetik az embert, ha lakáshitelben gondolkozik, akkor nehéz észrevenni, hogy valami éppen most változik. Most már jól látjuk ezt, csak ezek a nagy gazdaságok a reformra úgy fordulnak, mint egy tehervonat, így a változás sokáig láthatatlan marad, mielőtt hatványozottan megjelenne.
Pont ezért olyan nehéz dolog jegybankárnak lenni, mert nem tudjuk, hogy a pénz, amit a rendszerbe két kézzel szórunk, melyik pillanatban lesz túl sok. Aki főzött már, az pontosan tudja, hogy amikor a vendégeket várjuk, akkor egy dolgon izgulunk igazán: nehogy elsózzuk az ételt. Az első kamatvágások szinte nem is éreztetik hatásukat, ahogy a sónál, itt is az utolsó, egyre kisebb tételek számítanak igazán. Aztán egyszer csak összeáll minden és kiderül, sikerült-e olyan egyensúlyt találnunk, hogy mindenki boldog az asztalnál.
Ennek a precíz sózásnak lett az az eredménye, hogy 2014-ben már azt lehetett hallani, hogy jönnek a vevők az ingatlanpiacra. De vajon kik ők? A környezetünkben még nem látni mozgolódást. Persze, hiszen külföldi vevők jönnek. Nekik könnyű, gondolhatták, hiszen hozzájuk képest olcsó a magyar ingatlanpiac. Kint hamarabb kezdte el nyomni az alacsony vagy mínuszos kamatkörnyezet a befektetők lábát, így hamarabb kezdtek alternatív befektetések iránt érdeklődni. Aztán szépen lassan a hazai kamatok eltűnése a magyar befektetőket is az ingatlanok irányába kezdte terelni.
Fotó: Marjai János
A vásárlóerő élénkülésének köszönhetően az ingatlanárak elkezdtek emelkedni. Ezzel párhuzamosan, a gazdaság élénkülésének köszönhetően egyre több embernek lett munkája. Mivel a hiteltől még féltek, így lakásvétel helyett bérlésben kezdtek gondolkodni. Nőtt a kereslet és az ingatlanok ára is, egyenes volt az út a bérleti díjak emelkedéséhez. Az Airbnb segítségével egyre többen kezdtek befektetési céllal ingatlanban gondolkodni, akár csak 1-2 éjszakára kiadni a belvárosi lakásokat külföldieknek. Ez tovább fűtötte az ingatlanpiacot.
Egyszerű volt a matek a befektetőknek.
Kell egy kis lakás a belvárosban - ha lehet, akkor a bulinegyedben. Az elvárt hozam legyen 10%. Legyünk életszerűek, a legtöbben az adóval nem számoltak, így ha egy 15 millió forintos lakás ára felmegy 30 millióra, akkor megdupláztam a pénzem és még a bérleti díjak is nőnek.
Az ingatlanpiac szépen emelkedett az elmúlt években, de ne feledjük: attól még, hogy az a tehervonat tempósan halad, lehet, hogy a vonat vezetője már fékez vagy akár már a forduláson gondolkodik. Ahogy Michael Douglas mondta a Tőzsdecápák című klasszikusban: „40-en még jó volt, 50-en már sértés”. Mindenhol azt lehet most hallani, hogy az ingatlan nagy üzlet. Az is volt pár éve, talán még most se rossz, de az a lakás, ami 400 000 forintos négyzetméteráron még jó volt, ugyanolyan jó 600 000 forintos áron?
Lássuk, hol tart most a piac, mi változott, vagy változik éppen most. Pár éve alig volt új építésű lakás, így ezekre nagy volt a kereslet. Mára ez az ingatlanpiaci boom, - melyet az áfa-kedvezmény vagy akár a csok is fűtött - nem csak a befektetőket, de az ingatlanfejlesztőket is magával ragadta, azaz 2018-2019-ben hirtelen nagy mennyiségű, új ingatlan lesz a piacon. Mostanra az ingatlanfejlesztés sem akkora üzlet, mint pár éve, hiszen az építőanyagok árában történt emelkedésnek köszönhetően itt is szűkül a profit. Az elmúlt 2-3 éves ingatlanpiaci felfokozott keresletre most a kínálati oldal növekedésével reagál a piac, ami első körben megállíthatja az ingatlanárak emelkedését.
Amennyiben a bérekben nem lesz további emelkedés, a bérleti díjakat sem lehet tovább emelni.
Jelenleg Európában az egyik legtöbbet a magyar munkavállalóknak kell fizetniük a bérükből lakhatásra.
London, Milánó vagy Róma van velünk egy árszínvonalon a bérekhez viszonyítva. Európán belül Párizs, Varsó, de Berlin és Dublin is beelőz minket, ami a versenyképességünknek nem kedvez. Az Airbnb szabályozása vagy akár adóvonzata is változhat a jövőben, kérdéses továbbá az is, hogy az építkezési kedvet támogató áfa-kedvezmény meddig maradhat fenn.
Fotó: Marjai János
Ezeket látva én úgy gondolom, a tehervonat már fékez, és lassan fordulhat is. Milyen jelek láthatók most a piacon? Külföldön a jegybankok már a kamatemelést készítik elő, ami 1-2 éven belül a befektetések kamatát és a hitelek kamatát is megemelheti. Az infláció várhatóan 1-2 éven belül érdemben emelkedni fog, ami ellen jó lehet az ingatlanbefektetés, de számolni kell azzal, hogy ha kiszárad a piac, akkor
lesz egy drágán vett ingatlanom, amit lehet, hogy csak nehezen vagy csak ár alatt tudok értékesíteni.
Más is jól ment
Nem csak az ingatlan volt jó üzlet az elmúlt években. A vállalati kötvények piacán is lehetett olyan kötvényt találni, ami megduplázta az értékét, miközben 5-6%-os EUR kamatot fizetett nekünk. Arról nem is beszélve, hogy a részvények között elég csak az OTP-re gondolnunk, mely 1.250 forint magasságában is járt a válság alatt és ma már a 11.000 forintos szintekkel kacérkodik. A tőzsdén forgó részvényeken elért nyereséget pedig sokkal kisebb költségek mellett és sokkal gyorsabban lehet realizálni, mint egy lakáson. 
Az a meglátásom, hogy az ingatlanpiac most olyan, mint egy kutya, aki a gazda előtt szaladgál, de a gazda lassan, de biztosan meg fogja húzni a pórázt. Ettől még nem omlik össze a kutya, nem lesz depressziós, de tudja, hol vannak a határai. Én ezen az ingatlanpiacon már inkább a nyereség realizálását, a kiszállási pontot keresném, mert a nagyvilágban zajló folyamatok nekem már azt súgják, hogy 1-2 éven belül
lesz olyan időszak, amikor megint a készpénz lehet a nyerő választás.
Ha lesz likviditásom, akkor a jelenlegi szinteknél olcsóbban tudok majd venni. Addig pedig akár egy inflációkövető befektetés is alternatíva lehet a nyereség megőrzésére.
A cikk eredetije a Concorde Iránytűben jelent meg.
Borítókép: Jászai Csaba / MTI."
Hungary,2018-01-11,Index.hu,https://index.hu/gazdasag/2018/01/11/uj_dijjal_neheziti_az_airbnb-s_lakaskiadok_eletet_a_vi._kerulet/,Új díjjal bonyolítja az Airbnb-s lakáskiadók életét a VI. kerület,"A 2018-tól érvényes szabályok alapján ha valaki Airbnb-re akar bejegyeztetni egy lakást a VI. kerületben, akkor minden szobáért egyszeri, akár 1,5 millió forintos parkoló-mérleg díjat kell fizetnie. A szabályváltoztatást nem nehéz az Airbnb-zés megnehezítésére irányuló intézkedésnek tekinteni, ugyanis a turisták általában nem parkolnak a szállás közelében, és még akkor is fizetnek parkolási díjat, ha autóval érkeznek.
A terézvárosi önkormányzat a kérdésünkre azt írta, a településkép védelméről szóló helyi rendelet 2018. január 1-től előírja, hogy ha egy lakásban rendeltetést váltanak (pl. szálláshelyre), akkor előtte településképi bejelentési eljárást kell lefolytatni. Ennek részeként kell a parkolóhely biztosítását megoldani.
A VI. kerület képviselő-testülete a parkolóhely létesítésre és megváltásra is külön rendeletet alkotott. Eszerint az eredeti rendeltetéshez az építési szabályokban előírt parkolóhely mennyiségét adottságnak kell kezelni, majd venni kell az új rendeltetéshez az építési szabály szerint szükséges parkolóhelyek számát, majd a kettőt egymásból kivonva kapott parkoló mennyiséget kell biztosítani (ez a parkolási mérlegszámítás).
Mivel a VI. kerületben a zártsorú épületek miatt új parkolóhelyet általában nem lehet építeni, ezt pénzben kell megváltani. Egy parkolóhely költsége 1,2 vagy 1,5 millió forint, a frekventált útvonalak mentén a drágább.
Így például egy 2 szobás lakáshoz az építési szabályok szerint 1 db parkolóhely tartozik elméletileg. Ha ebből a lakásból egy 2 szobából álló szálláshelyet alakítanak ki, az építési szabályok szerint szobánként 1, azaz összesen 2 darab parkolóhelyre lenne szükség. Ez alapján egy parkolóhely hiányzik, ezt kell pénzben kell megváltani."
Hungary,2018-01-10,Index.hu,https://index.hu/gazdasag/2018/01/10/ujabb_pofont_kapott_az_airbnb/,Újabb pofont kapott az Airbnb,"Az amszterdami városi tanács szerdán úgy döntött, hogy 2019-től évi hatvanról harmincra csökkenti a kiadható éjszakák számát az Airbnb-n szállást kínáló helyiek számára, írja a DutchNews.nl.
A döntést szorgalmazó Laurens Ivens elismerte, hogy a korlátozás nem fog megoldani minden problémát, ugyanakkor hozzátette, hogy a szabályozás jelentősen tehermentesítheti majd a város turistákkal tömött negyedeit. A jelenleg érvényben lévő szabályozás szerint az otthonaikat kiadó amszterdamiak évente hatvan éjszakára adhatják ki ingatlanjaikat, egyszerre legfeljebb négy fő számára.
2017 végén a Trouw nevű lap arról cikkezett, hogy Amszterdamban közel ötezer ingatlant – lakást, házat és lakóhajót – kínálnak a városba érkező turistáknak, és további mintegy ezer ingatlan tulajdonosa sérti meg valamelyik szabályt. Az Airbnb cáfolta az adatokat, szerintük a turisták számára kínált amszterdami otthonok mindössze 5 százaléka sérti meg a városi szabályozást.
Az Airbnb közleményben reagált a korlátozásra, amelyben azt írják, hogy csalódottak az amszterdami döntés miatt, amely a helyi családokkal szemben a nagyobb szállodáknak kedvez. Az európai Airbnb-helyzetről, többek között a jelenleg érvényben lévő amszterdami szabályozásról, korábban ebben a cikkünkben írtunk.
(Borítókép: Javier Soriano / AFP)"
Hungary,2018-01-08,Index.hu,https://index.hu/gazdasag/2018/01/08/mar_lakberendezobol_is_hiany_van/,Már lakberendezőből is hiány van,"Már a lakberendezők piacát is elérte a munkaerőhiány, legalábbis Ács Erzsébet, a Lakberendezők Országos Szövetségének (LOSZ) elnöke a Világgazdaságnak azt mondta, az utóbbi két-három évben felpörgő lakáspiacnak köszönhetően megduplázódott a lakberendezők forgalma Budapesten, ezért azonnali kezdéssel szinte már lehetetlen lakberendezőt találni a fővárosban.
Fotó: Position Collective / Glódi Balázs
A lakberendezők rendelésállományának felfutása az airbnb-zésre felvásárolt lakásokra érkezett megbízásokkal indult be, de közben a rendes lakáspiac is beindult, és emiatt megjelent egy csomó újdonsült tulajdonos használt és új lakásokkal a megrendelői oldalon.
A növekvő kereslet miatt egyre nehezebb szabad kapacitással rendelkező lakberendezőt találni de ugyanez a helyzet például a burkolókkal, asztalosokkal, villanyszerelőkkel, és a víz- és gázszerelőkkel is. Ács tapasztalatai alapján a munkaerőhiány miatt az árak is elszabadultak a felújítási piacon: míg korábban a tervezettnél jellemzően 20 százalékkal lett drágább egy-egy komplex munka, a költségtúllépés újabban a 30-40 százalékot is eléri. 
Emiatt egyre nagyobb a kereslet az olyan lakberendezőkre, akik piac- és anyagismeretüknek köszönhetően komolyabb költségracionalizálásra is képesek. Emellett viszont az is jellemző a piacra, hogy egyre többen szerződtetnek a lakásuk eladása előtt lakberendezőt, hogy a lakást az átlagízlésnek megfelelően újítsa fel, megkönnyítve ezzel az eladást.
A vásárlási tanácsadás is egyre népszerűbb a piacon, ezzel leginkább a felújításra szoruló használt ingatlanok vételét tervezők élnek, ugyanis a lakásvásárlási láz miatt egyre többen követik el azt a hibát, hogy a másokra licitálva megszerzett ingatlanról utólag derül ki, hogy arra sokkal többet kell költeni, mint látszott.
Akták
Munkaerőhiány Magyarországon
márc 13.
Sofőr nélküli autó vagy személyzet nélküli bolt lesz előbb? Tegyék meg tétjeiket!
Magyar vállalat is ott van a főszereplők között.
márc  9.
A festői paradicsom, ahol havi 5,75 millióért sem találnak háziorvost
Rum szigetén 2,5 millióért öt általános iskolással és két óvodással kellene törődnie egyetlen pedagógusnak, ha lenne.
márc  3.
A kormány döntött: vendégmunkásból biztosan nem lehet miniszter
Minden részlet napvilágot látott.
Még 427 cikk az aktában
Töltés"
Hungary,2017-12-20,Index.hu,https://index.hu/gazdasag/penzbeszel/2017/12/20/a_belvarosi_bulinegyed_mint_kiserleti_labor/,A belvárosi bulinegyed mint kísérleti labor,"Kicsit messziről indulunk, de ígérem, hamar eljutunk a belvárosi bulinegyedbe, úgyis mindenkit az érdekel. Eközben megpróbálok racionális oldalról megközelíteni dacos érzelmi torzításokat, amiben az sem gátol, hogy Richard Thaler idén azért kapott Nobel-díjat, mert megmutatta, ez mennyire meddő vállalkozás.
A társadalmi mobilitás a szociológusok egyik kedvenc vesszőparipája – nem érdemtelenül. Leegyszerűsítve arról szól, hogy egy ember társadalmi helyzetét mennyire determinálja a szülei társadalmi helyzete. Egyszerűsített példával: milyen eséllyel lesz egy falusi vízszerelő gyerekéből egyetemi tanár.
Azok a társadalmak, ahol nagy a mobilitás, ott a különböző rétegeknek kevésbé van előre meghatározva a sorsuk, így az alsóbb osztályok gyermekei jobb esélyekkel vághatnak neki az életnek. Ez – könnyű belátni – egy társadalmat sikeresebbé tesz, hiszen az alacsony mobilitás valahogy úgy is lefordítható, hogy a közösség „lemond” az emberi erőforrásainak egy jelentős részéről azzal, hogy egy alacsony hozzáadott értékű kényszerpályára állítja őket. Ezért volt például olyan nagy mobilitási, így gazdasági és társadalmi előrelépés a XX. század folyamán a nők „felszabadítása” és integrálása a munkaerőpiacba.
Apa és fia fizetése
A társadalmi mobilitást egyebek között lehet mérni azzal, hogy mennyire változik a gyerek (unoka, dédunoka...) helyzete a szüleiéhez képest vagyon, foglalkozás vagy végzettség szempontjából. Vegyünk egy megértést segítő példát, egy pillanatra nézzünk szét a világban!
A lenti ábra azt mutatja, hogy apa és fia jövedelme hogyan viszonyul egymáshoz a vizsgált OECD-országokban. Minél nagyobb a korreláció (az együttmozgás), minél inkább magyarázza a gyerek jövedelmét az apa jövedelme, annál kisebb a társadalmi mobilitás.
Az Egyesült Államok ezen az ábrán elég gyengén szerepel, amit több elemzés az ország egyik legnagyobb versenyhátrányaként tart számon. Akik e területen vizsgálódnak, azok a társadalmi mobilitás hiányát az Egyesült Államokban (is) a földrajzi mobilitás elmúlt évtizedekben látott nagy visszaesésével magyarázzák.
Társadalomtudomány kémcsőben
A társadalomtudományokkal az az egyik legnagyobb probléma, hogy szemben a kémiával vagy fizikával, szinte lehetetlen meggyőző kísérleteket produkálni. A világ két különböző pontján könnyen elő tudunk állítani olyan laboratóriumi körülményeket, ahol a fa- és az ólomkalapács ugyanolyan gyorsan zuhan le a létra tetejéről – a gravitáció törvénye könnyen igazolható.
Azonban azt, hogy mi történik egy gazdasággal egy, öt és ötven éves időtávon, ha a jegybankok három műszakban fullasztják pénzbe, már lehetetlen kísérleti módszerekkel „megjósolni”. Sőt, még utólag sem tudjuk pontosan megmondani, mi zajlott le, olyan sok körülmény változik egy gazdaságban. Nem létezik ceteris paribus.
Magyarországon szintén sokat idézett probléma a mobilitás hiánya. Ennek rengeteg oka lehet, a tradícióktól, az oktatáshoz való hozzáférés hiányán keresztül a városi lét ijesztő költségéig. Sorolhatnám, de nem a mobilitás elméleti hátterét, hanem azt akarom bemutatni, mi történik, ha a bulinegyed találkozik a szociológus Exceljével.
Dráguló belváros
Ha már Excel, kezdjünk egy ábrával! Ezen azt látjuk, hogy az évek során hogyan változott az, hogy egy erzsébetvárosi lakóingatlan egy négyzetméterének árából hány négyzetméternyi lakóingatlant lehet néhány (önkényesen kiválasztott) külsőbb kerületben vásárolni.
Az ábra önmagáért beszél, de néhány dolgot kiemelnék:
Csak 2010-től vannak adataink, de az látszik, hogy Erzsébetváros sokat drágult a többi kerülethez képest, bár 2011 végétől 2014 végéig stagnált az arány, a 2017-es év meg a bulinegyed relatív olcsóbbá válásával telik.
2010-ben egy négyzetméter Erzsébetvárosból nagyjából egy négyzetmétert lehetett vásárolni a X., a XX. és a XXIII. kerületben, viszont a XXII. kerületben csak 0,7 négyzetmétert – tehát ez utóbbiban hét éve még drágábbak voltak a lakások, mint a belvárosban. Most már 1,6-2,2 külsőbb négyzetmétert lehet egy négyzetméter Erzsébetváros árából vásárolni.
Erzsébetváros mellett a X. kerület is sokat drágult az ábrán szereplő többi kerülethez képest.
Exportáltuk a belvárost
Mit jelent mindez a gyakorlatban? A különböző kerületekben az ingatlanárakat szerencsére még a kereslet-kínálat alakítja. Drasztikus változások nélkül nagyjából az lehet a normális, amit 2011 és 2014 között láttunk: a különböző kerületek értékeinek aránya nem változik.
Azonban a belvárosban volt egy drasztikus változás: a technológia (Airbnb), az EU-ban kifejezetten alacsony magyar árak, Budapest turisztikai vonzereje és az Európa-szerte híressé váló budapesti, belvárosi éjszakai élet egymást generálva olyan spirálba csapott, hogy a belváros az egyik legfelkapottabb magyar exportcikké vált.
Ami korábban elképzelhetetlen lett volna, az megvalósult: a belvárosi ingatlanokat a budapestiek helyett immár a brit alsó-középosztály számára lehet közvetve – ráadásul a legjövedelmezőbb, rövid távú bérleti konstrukcióban – értékesíteni. A lényegesen magasabb fizetőerővel rendelkező, ide összpontosuló kereslet pedig lényegesen magasabb árakat generált a többi kerülethez képest, ezt látjuk a grafikonon.
A professzor izgalma
A lakók egy része ettől nagyon nem boldog, ugyanis az exportcikké válás egyben azt is jelenti, hogy nem csak kapósabb, de zajosabb és büdösebb is lett a belváros. A kutyapiszok kerülgetését már megszokták az ott élők, az emberét nem szeretnék. Ez érthető. Ami kevésbé érthető, hogy ha a régi, szeretett belváros számukra most már egy pocsék, sokkal kevésbé szerethető belvárossá változott, akkor miért nem költöznek máshova?
Ráció és emóció
„De hát a pénz az csak pénz, viszont a lakás, ahol harminc éve élek...”A tudomány és a technológia jelenlegi állása szerint a pénz nem csak pénz. A pénz szabadidő, a pénz utazás, a pénz szórakozás, a pénz kevesebb stressz, a pénz egészség,a pénz hosszabb élet és esetleg az unokát is többet látom, a pénz boldogság.És akkor azzal még nem is foglalkoztam, hogy nem is kell megválni attól a lakástól. Elég ezekben a szerencsés években kiadni és átmenetileg pár kerülettel kijjebb költözni, a boldogító albérletidíj-különbséget pedig zsebre tenni.
És ennél a pontnál dől előre izgatottan foteljében a mobilitást kutató professzorunk. Ugyanis az, amivel általában csak elméletben játszhatott el, most ott van a gyakorlatban. Mennyire mobilis a társadalom, hányan költöznek el, hányan hajlandók szakítani a megszokottal, csak mert megváltozott a környezet? Hányan akkor, ha ehhez anyagi ösztönzőt is kapnak? És hányan, ha ehhez busás anyagi ösztönzőt kapnak?
Ne felejtsük a grafikont: 2010-hez képest – amikor a budapesti lakosok által generált széles piacon kialakult, összességében objektív árak azt tükrözték, hogy egy négyzetméter Erzsébetváros egy négyzetméter XXIII. kerülettel egyenértékű – az erzsébetvárosi lakó nagyon meggazdagodott. Már, ha hajlandó valamilyen formában realizálni ezt a Britanniában generált profitot, azaz valamilyen formában értékesíteni a lakását. Hiszen most a lakásáért megkapja ugyanazt a lakást, amit 7 éve is megkapott volna a XXIII. kerületben, és még egyet. Persze, ha nem akar két lakást, akkor a maradékból kiegészítheti a fizetését, nyugdíját vagy megveheti álmai autóját. Néhányszor.
Elmélet a gyakorlatban
A status quo bias lehet érzelmi és kognitív torzítás is, mindenesetre egy a sok közül, amelyekkel a bevezetőben említett Thaler foglalkozik: alapvetően előnyben részesítjük, ha nem változik semmi, minden marad a régiben. Oka lehet egyebek között az ismeretlentől való félelmünk, vagy a befektetéseknél is sokszor felmerülő veszteségelkerülő torzítás (jobban félünk 100 forint elvesztésétől, mint örülünk ugyanannyi megnyerésének).
A status quo torzítás az, ami miatt például a legnagyobb magyar lakossági bank a nélkül is megőrzi az évtizedekkel ezelőtt hozzá szokott ügyfeleit, hogy a versenytársakhoz hasonlóan, folyamatosan kedvezményekkel bombázná őket. Ez az a torzítás, ami a társadalmi mobilitás és így egy gazdaság versenyképességének a nagy gátja. Mert ugyan sokan elköltöztek, sokan kiadják a belvárosi lakásukat, azonban sokan továbbra sem hajlandók a kasszához fáradni, miután bankot robbantottak.
Inkább egyre bőszebben tiltakoznak a bulinegyed ellen, ami – sikeres ellenlobbi esetén átmeneti – meggazdagodásukat eredményezte. Nem mellesleg e kelendő exporttermékünk útjába állva. Innen, a HOLD Alapkezelőből nézve mindenesetre furcsa jelenség, mi nem tudunk jobb pillanatot egy reáleszköz eladására, mint amikor az ára drasztikusan felmegy, miközben a véleményünk róla még romlik is.
A cikk írója az Alapblog.hu rendszeres szerzője."
Hungary,2017-12-11,Index.hu,https://index.hu/gazdasag/penzbeszel/2017/12/11/draga_vagy_nem_a_budapesti_ingatlan/,Drága vagy nem a budapesti ingatlan?,"Mennyit eshetnek a budapesti lakásárak? No, ez az a kérdés, amivel alig találkozni manapság. Az ingatlanpiac változásait mindenki a saját bőrén érzi és jobban is érti, legalábbis úgy érzi, hogy jobban érti, mint a kötvény- vagy részvénypiacokat. Az elmúlt 2-3 év kiadós áremelkedése után így nem meglepő, hogy az ingatlanárak alakulásának témája kúszott fel a hétköznapi beszélgetések toplistájának élére.
Akik az elmúlt években vásároltak, kényelmesebb helyzetből, akik pedig kivártak, kényelmetlenebb pozícióból érdeklődnek. Érdemes-e még ingatlanba fektetni? Meddig folytatódhat az emelkedés? Lesz-e korrekció az árakban? Jóslásokba nem bocsátkoznék a jövővel kapcsolatban, de hazai, globális, illetve történelmi perspektívába helyezve a folyamatokat egy-két hasznos gondolattal, észrevétellel szolgálnék, melyek segíthetnek a döntéshozatalban.
Az elmúlt években a korlátlan likviditás és az olcsó hitel (alacsony, helyenként negatív kamatkörnyezet) felívelő gazdasági környezettel és béremelkedéssel párosulva szinte mindenhol fokozta a lakosság pénzügyi erejét és ingatlanpiaci étvágyát. Nem csak az ingatlanpiac, hanem más eszközosztályok is sokat drágultak. Az eszközárak (részvények, kötvények, ingatlanok, kriptodevizák, stb.) egymással szinkronban szárnyaltak.
Az óvatosabbak (köztük mi, portfóliómenedzserek is a HOLD Alapkezelőben) már az úgynevezett „everything” buborék fújódásáról beszélnek. Az olcsó és bőséges hitel mindennek felfelé hajtja az árát, egyre szűkítve a további emelkedés terét és növelve az esés kockázatát.
A UBS befektetési bank elemzéséből kiderül, hogy
a világ nagyvárosai közül egyre többnél mutat buborékgyanús tüneteket az ingatlanpiaci emelkedés.
Az ingatlanárak átlagbérekhez, albérleti díjakhoz viszonyított arányát, a lakossági jelzáloghitel-állomány és az építőipar GDP-hez viszonyított arányát, valamint a vidék kontra főváros relatív áralakulását vizsgáló index egyre több helyen óvatosságra int.
Európából München, Amszterdam és Stockholm került „buborék zónába”. Svédországban a válság előtti 2007-es szintről 10 év alatt a GDP 16 százalékot bővült. Mit csináltak eközben az ingatlanárak? Csaknem 75 százalékot emelkedtek. Egészen friss hír, hogy októberben 10 éve nem látott mértékben, 3 százalékot esett a helyi lakásárindex.
Új csúcson a budapesti piac
Mindeközben Budapesten mindenfelé daruk magasodnak az égbe, a hazai ingatlanalapokban kezelt vagyon közel 500 milliárd forinttal nőve 2 év alatt közel megduplázódott és mára túllépte az 1000 milliárd forintos határt, rengeteg cikk foglalkozik az ingatlanpiaccal, tombol az Airbnb-láz, tavaly tőzsdére lépett a Duna House, dübörög az építőipar és alig találni már szabad építőipari munkást, kivitelezőt.
Nem kell hozzá szakembernek lenni, hogy belássuk: az ingatlanpiac érett, míg az építőipar ciklustető közeli állapotba került. Ráadásul a legtöbb kerületben soha nem látott magasságba emelkedtek a lakásárak a 2011-2012 körüli mélypontjukról. Adódik a kérdés, hogy korábban volt indokolatlanul olcsó a piac és mostanra került a helyére, vagy tényleg buborék fújódik a fővárosban?
Nézzük meg az emelkedést egy kicsit szélesebb időskálán! Történelmi összevetésben bázisévnek nem a válság előtti tetőpontot érdemes venni, mert akkor már mind a gazdaság, mind a hitelezés, mind az ingatlanárak túlfűtött szakaszban tartózkodtak. Jól látszik, hogy Stockholmmal ellentétben 2005 végéhez képest Budapesten csökkent a lakásárak nettó keresetekhez viszonyított aránya.
A bérek fehéredési hatását is figyelembe véve nagyjából stagnálhatott az arányszám. Az országos GDP-hez viszonyított felértékelődés is mérsékelt volt. Ezek alapján véleményem szerint nem beszélhetünk túlzó, buborékgyanús árakról. Ami megtévesztő lehet, az az elmúlt három évben tapasztalt gyors és erőteljes emelkedés.
A grafikonon látszik, hogy az ingatlanárak a startvonalon ragadtak a gazdasági fundamentumokhoz képest, majd 2014-től behozták a lemaradásukat. Ennek elsősorban az lehetett az oka, hogy a magyar lakosság a világon szinte egyedülálló módon nettó hiteltörlesztő volt. A jelzáloghitelek állománya a GDP-hez viszonyítva 16-ról 8 százalékra esett. Az ingatlanárak gyors felfutását eleinte a készpénzes vásárlók okozták, majd egyre inkább csatlakoztak a hitelből vásárlók, kihasználva az alacsonyabb törlesztőrészletek kínálta lehetőséget.
Felfutó hitelezés és veszélyek
A lakáscélú hitelezés a Magyar Nemzeti Bank statisztikái alapján a legutóbbi negyedévekben már megközelíti a válság előtti szintjét. Ugyanakkor a lakosság hitelfelvételi lehetőségét vizsgálva ez még bőven növelhető szint, hiszen a nettó bérek sokat nőttek időközben, ráadásul anno a szabadfelhasználású jelzáloghitelek egy részéből is ingatlant vásárolt a lakosság.
Ma egy átlagos háztartás, két keresővel csaknem két és félszer annyi forinthitelt képes a jövedelmének 30 százalékából finanszírozni, mint a válság előtt a devizahitelek esetében és közel négyszer annyit, mint a forinthitelek esetében. Ez egyértelműen árfelhajtó tényező. Itt azonban érdemes egy pillanatra megállni.
Egyfelől örülhetnénk, hogy nincsenek már devizahitelek, azonban a változó kamatozású hitelek is jelentős veszélyt rejtenek. Véleményem szerint
már középtávon is fenntarthatatlan a jelenlegi kedvező helyzet,
amikor is évek óta emelkedő gazdasági klíma mellett, válságra szabott kamatkörnyezet uralkodik. Ha pedig a kamatok emelkedésnek indulnak, az a törlesztőrészletek több 10 százalékos emelkedését eredményezheti. Nem hiszem, hogy erre fel lenne készülve a lakosság.
Üdvözítő ugyanakkor, hogy az MNB látja és érti a problémát, és különböző eszközökkel igyekszik a fix kamatozású hitelek kamatfelárát leszorítani és a bankokat ennek értékesítésére sarkallni. A fix kamatozású hitelek ugyan drágábbak, de megvédik a hitelfelvevőt a törlesztőrészletek elszállásától, érdemes tehát fix kamatozású hitelben gondolkodni. 
Áfa és csok, mi lesz veletek?
Sokakat foglalkoztat az a kérdés is, hogy mi lesz a kedvezményes 5 százalékos áfa sorsa 2020. január 1. után és mindez milyen hatással lesz majd az ingatlanok árára. Az áfakulcs visszaállítása 27 százalékra azonnal megemelné az újépítésű ingatlanok árát, és mivel kevesebb új projekt indulna vagy meglévő projekt fejeződne be, ezért szűkülne a lakáspiaci kínálat, ami áremelkedést okozna a használt lakások piacán. Ugyanakkor az építkezési értéklánc teljes vertikumában, a telekártól a festők órabéréig költségcsökkenés indulna meg.
Ezek eredőjét nehéz becsülni, de az látszik, hogy nagyjából az áfacsökkentés utáni folyamatok fordítottja következne be. Akkor hirtelen leesett az újépítésű lakások kínálati ára, majd a 2020-as határidő miatt csúcsra pörgetett építőipar költségei jelentősen nőttek. Utólag az látszik, hogy
szerencsésebb lett volna egy hosszabb kedvezményes periódus.
Ha eredményes lesz az iparági lobbi és érdemben meghosszabbítják a kedvezményes periódust, azzal a jövőbeni projektek időt és ha időt, akkor pénzt is nyerhetnének.
Ebben az esetben az építőipar mind kapacitásteremtő beruházásokkal, mind pedig a kellő munkaerő biztosításával reagálhatna. Például a ma Németországban és Ausztriában dolgozó munkások hazaköltözhetnének. A családi otthonteremtési kedvezmény hatása az ingatlanárakra már jóval egyszerűbb kérdés. Nyilvánvalóan a csok növeli a kereslet vásárlóerejét, míg a kínálati oldal ezt igyekszik részben beárazni, megosztozva ezzel az állami támogatáson. Ugyanakkor a csok-keret limitált, ahogy annak az árakra gyakorolt hatása is.
Rossz időzítéssel ezen is lehet bukni
Összegezve megállapítható, hogy a budapesti ingatlanok a lakosság jövedelmi helyzetéhez és hitelfelvételi lehetőségéhez mérten sem drágák. Előretekintve az látszik, hogy még egy darabig maradhat a gazdasági klíma nyújtotta hátszél. A munkaerőhiány miatt tovább nőhetnek a reálbérek és az alacsony kamatok mellett fokozódhat a lakossági jelzáloghitelezés. Ugyanakkor a lakáskínálat növekedése és a jelentősen megemelkedett árszint mérsékelheti a további áremelkedést.
Ahogy minden eszközosztálynál itt is nagy kérdés lesz, hogy alakul a nemzetközi és a hazai kamatkörnyezet. Ha maradnak az alacsony kamatok, akkor nincs kizárva az sem, hogy más nagyvárosokhoz képest a budapesti ingatlanpiac is túllő az egészséges árazáson. Az viszont biztos, hogy ez esetben több mindenkinek és nagyobb fájdalmat fog okozni a normalizálódás. Egy viszont biztos és ezt nem árt bevésni az agyunkba: rosszul időzítve svájci frankhitel nélkül is lehet bukni az ingatlanokon, pont úgy, ahogy a részvényeken és a kötvényeken is.
A cikk írója az Alapblog.hu rendszeres szerzője."
Hungary,2017-11-29,Index.hu,https://index.hu/kultur/media/2017/11/29/washington_post_lejaratas_jobboldal_roy_moore_jamie_phillips_veritas_project/,Teherbe ejtett tini sztorijával próbálták lejáratni a Washington Postot,"Egy nő azzal kereste meg a lapot, hogy kamaszkorában teherbe ejtette egy amúgy is zaklatással vádolt republikánus szenátorjelölt, de a Post rájött: az ál-informátor egy olyan szervezetnek dolgozik, amely a sajtót próbálja hiteltelenné tenni.
A Washington Post főszerkesztője számolt be arról, hogyan nem írtak meg egy történetet a republikánusok kiemelten fontos szenátorjelöltjével, Roy Moore-ral kapcsolatban. Moore-t nemrég vádolták meg azzal, hogy korábban tinédzsereket zaklatott szexuálisan, egyik áldozata csak 14 éves volt. Donald Trump ennek ellenére az ő pártját fogja, ráadásul ha Moore-t nem szavazzák meg szenátornak, nagyon lecsökken a republikánus többség a törvényhozásban.
A Washington Postot felkereső nő, Jaime Phillips azt állította: Moore huszonöt évvel ezelőtt teherbe ejtette, amikor ő még csak 15 éves volt, és végül abortuszhoz kellett folyamodnia. A lap riportereinek azonban ellentmondások tűntek fel a nő történetében, és észrevették azt is, hogy az egyik interjú után Phillips besétál a ""liberális sajtó hazugságainak leleplezésével"" foglalkozó Veritas Project nevű szervezet központjába, noha azt állította, nem dolgozik hasonló intézménynek.
Jaime Phillips (jobbra) interjút ad Stephanie McCrummennek, a Washington Post riporterénekFotó: Washington Post
Az újságírók viszont megtalálták a nő egy korábbi posztját is a közösségi médiában, amelyben egy adománygyűjtéshez keresett támogatókat, mondván, New Yorkba költözik, hogy csatlakozzon a ""konzervatív médiamozgalomhoz"", hogy ""harcoljon a liberális média hazugságai ellen"". Phillips ezzel szembesítve is tagadta, hogy ilyen helyen dolgozna, ahogy a Veritas Project - korábban egyébként hamis személyiséghasználat miatt elítélt - vezetője sem volt hajlandó nyilatkozni arról, miért is sétált be a központjukba a nő.
A Washington Post azért számolt be minderről, hogy megmutassa, milyen sokáig hajlandó elmenni a jobboldal annak érdekében, hogy hiteltelennek, megbízhatatlannak, ""fake news""-közlőnek állítsa be azokat a sajtótermékeket, amelyekkel nem szimpatizálnak. Ha a Washington Post lehozta volna a kamu történetet, annak leleplezésekor a nagyközönség számára kétségessé vált volna, hogy a Moore-t ért többi vád nem szintén kitalált-e, így a jobboldalnak sikerülhetett volna megerősítenie a szenátorjelölt pozícióját.
A Veritas Project mindezt egyébként paradox módon annak állítja be, hogy ők ""leleplezik"" a média hazugságait, bár arról már kevesebbet beszélnek, hogy ezeket a hazugságokat is ők terjesztik el. Az adómentességet élvező, ""jótékonysági"" szervezet - amely több államban nem működhet, mivel több vezetője is büntetett előéletű - 2016-ban 4,8 millió dollárnyi adományt gyűjtött be. A Post megírta azt is: Phillips egy olyan álláshirdetésre jelentkezhetett, amelynek kiírásában szerepelt, hogy a jelentkezőnek szerepeket is meg kell tanulnia, hogy ál-személyiséget és ál-háttértörténetet találjon ki magának.
A Washington Post később megírta azt is: Jamie Phillips korábban - nem sokkal azután, hogy bejelentette, részt vesz a ""konzervatív médiamozgalomban"" - kivett egy Airbnb-lakást a demokrata párt korábbi kommunikációs igazgatója házának alagsorában.
A hasonló technikák Magyarországon sem ismeretlenek. Épp egy éve jelent meg az Index leleplező cikke Rogán Antal közeli barátjáról, a minimum kétes ügyekkel összefüggésbe hozható ügyvédről, Kertész Balázsról. A cikk megjelenése előtti napokban több ellenzéki újságírót is megkerestek kormányközeli források, elhíresztelve, hogy ""letartóztattak egy Rogán Antalhoz közel álló"", titokzatos ügyvédet. Az értesülést nem sikerült hitelt érdemlően megerősíteni, így azt az Index sem írta meg, és végül kiderült: a jobboldal valószínűleg abban reménykedett, hogy a kamuhírt leközlő Indexen hiteltelennek tűnjön a leleplező cikk is Kertészről.
Korábban az MSZP is hasonló ügybe keveredett: minden jel szerint ők rendeltek meg egy videót, amely ""leleplezett"" egy nem létező választási csalást. A videót először közlő Hvg.hu főszerkesztője az ügy miatt le is mondott.
Ne maradjon le semmiről!
Facebook"
Hungary,2017-11-28,Index.hu,https://index.hu/gazdasag/2017/11/28/varosi_turizmus_feszultsegek_melanie_kay_smith/,"Tönkreteszik azt, amit szeretnek","A városi konfliktusok legújabb csatornája a turizmus, az európai nagyvárosok egyre nagyobb részében lázadozik a lakosság a turisták ellen. Pedig lehet, hogy a zavaró jelenségek egy részénél az idegenforgalom csak katalizátorként jön be a képbe. A túlturistásodás meglepetésként érte a városi embereket, pedig csak annyi történt, hogy egy régen létező jelenség beköltözött az életterükbe. Az utazók száma a jövőben csak nőni fog, hamarosan ázsiaiak tízmilliói léphetnek be a piacra. Hogyan lett mumus a turizmusból mostanában, miért van elegük az embereknek, és mi várható a jövőben? Az utazás új formái miatt fellángoló konfliktusokról egy szakértőt kérdeztünk.
Látványos fordulat közepén vagyunk a turizmus megítélésével kapcsolatban, egyre többször tűnik fel negatív színben a sajtóban és sima egymás közti beszélgetésekben a korábban ártatlan, sőt kívánatos jelenségként tálalt utazgatás. A turistákra irányuló népharag minimum európai szintű jelenségnek tűnik az utóbbi két évben, a belvárosok lakossága a népszerű célpontokban elérte azt a szintet, amikor már nem hatják meg a turizmus gazdasági hasznáról szóló politikai szólamok, és ez sajátos ellenállási formákat is ölt. A jelenség hátteréről a CEU-n tartott vendégelőadása után a téma kutatójával, az MTA és a Budapesti Metropolitan Egyetem munkatársával, Melanie Kay Smithszel beszélgettünk.
Túlturistásodtunk
A bosszantó turistaözönnek már neve is van az angol nyelvű sajtóban, overtourismnak, vagyis túlturistásodásnak hívják. A kifejezés maga a médiában bukkant fel először, de gyorsan átszivárgott az akadémiai szférába is, és az artikulálódó elégedetlenség után felkapott kutatási téma a lett a szociológusok közt.
Bár a jelenség, amit leír, egyáltalán nem új keletű, azért kerülhetett mostanában az érdeklődés középpontjába, mert korábban szokatlan helyszíneken bukkant fel, mondja Melanie Smith. Régen a nyaralóhelyek jellemző betegsége volt, azon belül is különösen a kisebb kapacitású szigeteké, a városi idegenforgalom pedig inkább kisebb léptékű kultúrturizmus formáját öltötte. Mostanában viszont utóbbi is eltömegesedett és jelleget változtatott, elkezdte hordozni a túlturistásodás összes tipikus vonását: a helyszín fizikai kapacitásának kimerítését, ökológiai-kulturális túlterhelését és a helyben élők életminőségének lerontását, miközben maga a látogatói élmény is egyre kevésbé pozitív.
Az újabb keletű városi turistaözön ugyanakkor nem jelenti, hogy az emberek leszoktak volna a tengerparti heringezésről. A turizmus nem egyszerűen áttevődik az egyik preferált helyszíntípusról a másikra, hanem nagyjából mindenhol egyre több a turista, az idegenforgalom ugyanis egyike azon kevés hagyományos iparágnak, amelyek bővülése napjainkban is töretlen. Smith előadásából kiderült, hogy az UNWTO adatai szerint
2016-ban 1,23 milliárd ember turistáskodott a világon,
a Responsible Travel pedig úgy számol, mostanság évi 6 százalékot nő átlagban a turizmus. A legnépszerűbb helyeken persze – amelyek közt egyre több a város –, a növekedés ennek akár többszöröse is lehet.
Fotó: David Ramos
Európa tucatnyi Velencéje
Az sem igaz persze, hogy a bizonyos szempontból destruktív városi turizmus fellendülésének ne lettek volna óvatosságra intő előképei. A legjobb példa Velence, amelyet az elmúlt 30 évben lakosságának 30 százaléka elhagyott, mivel gyakorlatilag élhetetlenné vált a rengeteg látogatónak köszönhetően: a város nyitott múzeum állapotában létezik, a sima boltokat és a helyieknek szóló vendéglátóipari egységeket kiszorították a látogatókat célzó luxusüzletek és éttermek. A Velencét elözönlő látogatók egy része ráadásul óceánjáró-turista, aki a tömeget tovább növeli, miközben már a helyi szállásadók és vendéglátósok sem (vagy csak alig) profitálnak belőlük. Az északolasz város a helyi önkormányzatok szabályozási kudarcához is jó illusztráció, az elmúlt években felmerült kapacitáslimitálási kísérletek sikertelennek bizonyultak, derült ki Smith előadásából.
Frissebb példa Barcelona, ahol a turisták száma 1992 óta megháromszorozódott, most már nagyjából 30 millió látogató jut 1,6 millió lakosra, köztük is szép számmal akadnak óceánjáróról érkező egynapos turisták. A katalán főváros lett az utóbbi években az túlturistásodás elleni lakossági fellépés éllovasa, és azon kevés város közé tartozik, ahol már a helyi önkormányzat is komolyan veszi a dolgot.
Megváltozott, ahogy utazunk
Velence és Barcelona világviszonylatban is különleges városok, nem meglepő, hogy a trendet megelőzve (túl) vonzó célpontokká váltak a turisták tömegei számára. A jelenség azonban nem állt meg a legklasszikusabb turistamágnes helyszíneknél, manapság szinte minden nagyvárosban dinamikusan nő az éves látogatószám. A dolog hátterében az áll, magyarázza Melanie Smith, hogy megváltozott a turizmus természete, ami több dologban is megnyilvánul:
olcsóbb lett az utazás és a szállás, többen férnek hozzá;
az emberek gyakrabban utaznak, rövidebb időre;
e kettő együtteséből következik a buliturizmus felfutása, akár a kispénzű diákcsapatoknak is belefér évi néhány hosszú hétvége külföldön;
az emberek egyre kevésbé a helyi hírességekre kíváncsiak turistáskodáskor, előtérbe kerültek a hétköznapi élmények, a helyi életformák megtapasztalása.
Fotó: Marco Di Lauro
Mindezek számára ideális terep a városi környezet, különösen Európában, ahol rövid utazásokkal egymástól nagyon eltérő kultúrájú városok is elérhetők. A turisták tehát boldogok, és velük örülhetnek a helyi önkormányzatok és vendéglátósok is a növekvő gazdasági teljesítmény miatt. Viszont minden új vonáshoz társul legalább egy új probléma, amit a helyi lakosok szenvednek meg.
Az olcsó szállás sok esetben lakáshostelt vagy Airbnb-t jelent, ezek szűkítik a helyiek számára rendelkezésre álló belvárosi bérlemények piacát, felfelé tolják az ingatlanárakat.
Az ingatlanárak mellett a normál üzletek ára is emelkedik, már amelyik bolt megmarad egyáltalán, mert soknak a helyére inkább a külföldiek igényeit kiszolgáló egység telepszik.
A bulizás nem olyan konfliktusmentes egy sűrűn lakott város közepén, mint egy tengerparti nyaralóhelyen: zajjal, szeméttel, sokakat idegesítő viselkedéssel járhat.
A fiatal turisták nemcsak a legális üzleteket vonzzák a belvárosba, hanem például a drogterjesztést és a prostitúciót is.
Ha tömegessé válik a külföldiek körében a helyi kultúrában való elmerülés vágya, az átalakíthatja a városrészek jellegzetes arculatát, a dzsentrifikáció egyik fő hajtóerejévé válhat. Tipikus példa: a régi kiskocsmától több bérleti díjat követel a helység tulajdonosa, mert azt látja, hogy sok a külföldi vendég, mire a kocsma árat emel, a régi törzsvendégek pedig kiszorulnak. Esetleg olyan magasra szökik a bérleti díj, hogy azzal a típusú szolgáltatással már nem is lehet kitermelni, ilyenkor a kocsma bezár, a helyére pedig jön valami más, kifejezetten turistákra célzó hely vagy egy nemzetközi láncolat egy tagja. A turisták autentikus, helyiélmény-hajhászása tehát végül paradox módon azt is eredményezheti, hogy megszünteti vágyának tárgyát, a jellegzetes helyi kultúrát.
Felszínre hozza a feszültségeket
Ezek a tünetek természetszerűleg kitermelik antitézisüket, a helyi tiltakozást. Az utóbbi évek fejleménye, hogy a turisták kedvenc városaiban alulról szerveződő turizmusellenes lakossági szerveződések alakulnak. A leghíresebb a már említett barcelonai mozgalom, de Berlin, Amszterdam, London és most már Budapest sem kivétel (a magyar fővárosban a bulinegyed lakóinak érdekeit az Élhető Erzsébetváros csoport próbálja képviselni több-kevesebb sikerrel).
Melanie Smith szerint ugyanakkor nem egyértelmű, hogy a turizmusellenesség kortárs felfutásának valódi gyökere a turizmusban keresendő. Lehetséges, mondta előadásán, hogy
a turizmus csak katalizátorként jelenik meg olyan folyamatokban, amelyek maguktól is zajlanak.
Tipikus példa az ingatlanpiac felfutásával járó feszültség a társadalomban, amelyet az emelkedő lakásárak, az ezzel járó belvárosi lakosságcsere okoz: ennek a jelenségnek csak egy részét magyarázza az Airbnb, de mivel nagyon jól látható és körülhatárolható, könnyű az irányába becsatornázni a folyamat veszteseinek dühét.
Melanie Kay SmithFotó: Huszti István
Szintén ide tartozhat a közterek állapotával kapcsolatos frusztráció. Az elhanyagolt, szemetes utcák, a lerobbanó infrastruktúra részben persze lehet a turisták sara, azonban nehéz amellett érvelni, hogy nem a helyi önkormányzatoké a nagyobb felelősség. A gyűlölet sok esetben az impotens, koncepciótlan városirányítás, neoliberalizmus és a globalizáció egyes tüneteinek láthatóbbá tétele, felerősítése miatt irányul éppen a turizmus felé.
Budapesten teljes a káosz
Budapest szinte minden szempontból tökéletes példa arra, milyen koncepciótlan a városirányítás, és ezt a turizmus kezelése is jól illusztrálja. Smith szerint komoly probléma, hogy a kerületi autonómia miatt nincs egységes rendszer, egységes szabályokkal; teljesen abszurd például, hogy a belvárosi kerületek eltérően szabályozhatják a vendéglátóhelyek nyitvartási idejét és egyéb féltételeit, mert így beindul egy olyan játék, amelyben a kerületek egymásra tologathatják az éjszakai gazdaság különféle szereplőit. Emellett nyilvánvalóan nem jut elég figyelem a rendfenntartásra a legterheltebb részeken, és komoly infrastrukturális hiányosságok vannak (pl. a közvécék terén).
Ezeknek a problémáknak egy része a vezetés gondatlanságából fakad, más része azonban forráshiány, ami szintén tipikus jelenség: bár a turizmus egészen sok gazdasági értéket tud teremteni a népszerű városokban (Barcelona GDP-jéhez pl. 14 százalékkal járul hozzá),
a belőle befolyó állami adóbevétel nem feltétlenül áramlik vissza a turizmus által generált problémák kezelésébe.
Az önkormányzatok szeretik a turizmus üzleti oldalát, magyarázta Smith, hiszen könnyű bevételnek számít, de arra már sok esetben nem fordítanak figyelmet, hogy ennek elég nagy részét forgassák vissza az ágazatba. Jellemző, hogy amikor idén nyáron a bulinegyedbeli lakossági érdekvédőkkel beszélgettünk, ők is a legfelháborítóbb jelenségek közt említették azt a tényt, hogy miközben az állam turizmusból származó bevételeinek jókora részét a Belső-Erzsébetváros adja, ebből a kerület semmilyen formában nem profitál, még azt sem sikerült elérni hónapok alatt, hogy épüljön egy közvécé a Kazinczy utca sarkára.
Fotó: Bődey János
A fővárost némileg azért felmenti, hogy a turizmus ilyen irányba mozdulása nagyon gyorsan játszódott le. Budapest profilja korábban egyértelműen a kulturális turizmus volt, budai Várral, Hősök terével, gyógyfürdőkkel, szentendrei kiruccanással és a többi hasonló, konszolidált városnéző programmal, majd néhány év leforgása alatt hirtelen Közép-Európa bulifővárosává változott – ilyen sebességű, felülről nem szándékolt profilváltásra és ezzel párhuzamosan zaljó bővülésre azért nem könnyű jól reagálni, bár most már talán eltelt elég idő ahhoz, hogy az érintettek jogosan kérhessenek számon a városvezetésen értelmes ötleteket. Ehhez képest a főváros valamiért azt tartja a témában a legfontosabb feladatának, hogy megszívassa a városnéző buszos cégeket.
Próbálkozások már vannak
A túlturistásodás az érintett nagyvárosok túlnyomó részében még viszonylag új jelenség, de azért már vannak próbálkozások a helyzet kezelésére. Melanie Smith példaként említette Barcelonát, ahol a polgármester különféle korlátozásokat vezetett be a rövid távú lakáskiadásra (ez különben sok helyen jellemző már), Koppenhágát, ahol az új kocsmák nyitását tiltották meg a város egy részén, illetve nem hagyják lakásokat venni a külföldieket a part menti szakaszon, Santorinit, ahol az érkező hajók napi limitjét vágták vissza, és Amszterdamot, ahol monitorozni kezdték a turisták mozgását, hogy a mintákat feltérképezve jobban el tudják oszlatni őket a városban.
Utóbbi megoldás azért érdekes, mert egyszerű technológiák használatával, tiltások bevezetése nélkül enyhítheti a zsúfoltság problémáját a belvárosokban. Az amszterdami kísérletben appokkal és a City Cardba épített csipekből kinyerhető információval monitorozzák a turisták viselkedését, az adatokat arra használják, hogy kimutassák a mintázatokat, és megpróbálják jobban eloszlatni az embereket a népszerű helyszínek között. Ahogy a világ az okosvárosok irányába megy, az emberek pedig egy csomó információt önként megosztanak magukról a közösségi platformokon, egyre nagyobb potenciál van az ilyen megoldásokban, mondta Smith.
Amszterdam azért is érdekes, mert ott vezették be először az éjszakai polgármester intézményét, amelyet Magyarországon is szorgalmaz a Budapest Éjjel nevű, javarészt fővárosi vendéglátósokat tömörítő szervezet. Arról is kérdeztük Melanie Smitht, mennyire lehet hasznos egy ilyen, az önkormányzattól független piaci önszabályozás az éjszakai gazdaságban. Szerinte bár ártani nem árt, akkor lenne igazán értelme a pozíciónak, ha valódi szabályozói jogkörrel rendelkezne, és egy érdekcsoportoktól független személy töltené be. Vagyis az önkormányzat feladatának ilyen típusú kiszervezése maximum enyhítheti a problémák egy részét. Amszterdamban a beszámolók szerint a projekt tud felmutatni sikereket, a budapesti verzióra még várni kell.
A lakások turisztikai célú felhasználása ellen tüntetnek a helyi lakók Barcelona egyik turisták által felkapott városrészében, La Barcelonetaban.Fotó: Anadolu Agency / Getty Images Hungary
Még többen lesznek, de talán máshogy utaznak
Jogosan merül fel a kérdés, milyen irányba tart az idegenforgalom, van-e még visszaút, vagy egyre inkább idegesítő mumusként fogunk tekinteni a turistákra. A várható trendek szerint arra nem számíthatunk, hogy az utazgatás egyszer csak kimegy a divatból, sőt:
Valószínűleg a most felnövő generációk is követni fogják az Y-generációt abban, hogy jövedelmük nagyobb részét költik szolgáltatásokra (pl. turistáskodásra), mint az idősebbek, akik még nagyobb kedvvel vásároltak tárgyakat.
Ahogy az ázsiai országok gazdasági növekedéséből származó anyagi jólét lecsorog az ottani középosztályhoz, egyre többeknek lesz lehetőségük utazásra költeni. A kínai turisták már most durván mozgatják az idegenforgalmi piac számait, de egyelőre inkább a közeli városok jöttek divatba a köreikben. Ebben az is közrejátszik, mondta Melanie Smith, hogy sok helyen még nem épültek ki a csoportostul érkező kínaiak által kedvelt szolgáltatások (pl. nagy kínai éttermek, amiket szívesen látogatnak), és nyelvi akadályok is vannak, sokan ugyanis nem beszélnek egy nagy európai nyelvet sem. A jövőben viszont százmilliós számban várható, hogy 
Kínából, Indiából megindul a szélesedő középosztály utazni, és nyilván nem fogják elkerülni Európa városait.
Ugyanakkor Smith előadásából kiderült, hogy a túlturistásodott helyek egy ponton túl hanyatlásnak indulhatnak (már ami az idegenforgalmat illeti), például mert a helyi hatóságok olyan mértékben képtelenek kezelni a problémákat, hogy a lakók után a turistáknak is végképp elegük lesz. Pozitívabb kimenetel a szintén lehetséges megújulás, amikor sikerül beállítani egy fenntartható egyensúlyi állapotot a részben ellenérdekelt felek közt.
Az sem biztos, hogy nem következik be trendforduló a turizmusban. Ahogyan a vízparti nyaralóturizmus mellé felzárkózott a városi turizmus, úgy az is elképzelhető, hogy az emberek egy része egy idő után utóbbitól is elfordul. Ez persze nem jelenti, hogy teljesen megszűnne, a város mint kulturális gócpont mindig érdekes lesz, de Melanie Smith szerint több tényező is tolhatja új irányba az utazási divatot:
Az életünkben egyre több az inger, a technológia, és ahogy feljövőben van a hálózatokról való lecsatlakozás, techno-absztinencia, úgy előfordulhat, hogy divatba jön egyfajta „vissza a természethez”-attitűd az utazásoknál.
Ahogy mainstreammé válnak a turisták által gerjesztett problémák, a tudatos fogyasztáshoz hasonlóan elterjedhet a tudatos turizmus.
A technológia ellenkező előjelű hatása, hogy az emberek ma már könnyebben megtalálják, hol vannak a nem túlturistásodott, de azért érdekes helyek, és így jobban szétterülhessen a térben a turizmus.
A városi terrorizmustól való esetleges félelem is a kisebb helyek irányába tolhatja az utazókat.
Szóval talán azok számára is várhatók spontán pozitív fejlemények, akiket nagyon idegesítenek a turisták. De azért az is valószínű, hogy az érintett városok határozott, koncepciózus fellépése nélkül ez kevés lesz, és a közeljövőben az ilyen helyeken egyre feszültebbé válik a turisták és a helyiek viszonya."
Hungary,2017-10-31,Index.hu,https://index.hu/kulfold/2017/10/31/megoltek_az_airbnb-n_keresztul_megszallo_ferfit_ausztraliaban/,Megölték az Airbnb-n keresztül megszálló férfit Ausztráliában,"Gyilkosság és nemi erőszak miatt nyomoznak az ausztrál hatóságok, miután holtan találták a 36 éves Jamis Ronuzit, aki Airbnb-n keresztül foglalt szobát Melbourne-ben.
Az eset pontos leírásárára még nem került sor, de a hatóságok előzetes letartóztatásba helyezte a három szállásadó férfit. A hivatalos jelentés szerint a férfit múlt hét szerdán bántalmazták, aki ezalatt infarktust kapott, és már  nem tudták újraéleszteni. 
Ronuzi ismerőse elmondta, hogy a férfi azt tervezte, hogy végül rövidebbre veszi a tartózkodását a szálláson, de azt egyelőre nem lehet tudni, hogy emiatt alakult ki konfliktus, vagy pedig hasonló problémák miatt akart a férfi hamarabb távozni a szállásról. 
Az Airbnb közleményben elítélte az esetet, és biztosította a hatóságokat a teljes együttműködésről. A szóban forgó lakást egyúttal törölték a rendszerükből, bár kérdés, hogy ki tudná amúgy is a vendégeket fogadni, hiszen a három főbérlő a következő tárgyalásig, azaz 2018 márciusáig biztos előzetes letartóztatásban lesz.(via Business Insider) 
Ebben a cikkben a téma érzékenysége miatt nem tartjuk etikusnak reklámok elhelyezését.
    Részletes tájékoztatást az Indamedia Csoport márkabiztonsági nyilatkozatában talál.
Indamedia Csoport"
Hungary,2017-10-26,Index.hu,https://index.hu/kulfold/2017/10/26/airbnb-szeruen_lakasokban_helyeznenek_el_korhazi_betegeket/,Airbnb-szerűen lakásokban helyeznének el kórházi betegeket,"Nagy-Britanniában próbaképpen 30 essexi beteget akartak elhelyezni kórházak és szanatóriumok helyett bérbeadó magánemberek lakásaiban, de a kísérletben részt vevő southendi kórház egyelőre mégsem támogatja a terveket.
A BBC szerint a CareRooms nevű egészségügyi startup ötletéről van szó. A betegeket kiválasztott helyi lakosokhoz küldenék, akiknek a külön szoba mellett különálló fürdőt is biztosítaniuk kellene a lábadozásuk idejére.
A bérbeadóknak nem lenne szükségük semmilyen előzetes képesítésre, de alaposan leellenőríznék a jelentkezőket. Legfeljebb 1000 fontot (kb. 347 ezer forintot) kaphatnának a betegek fogadásáért.
Ellenzéki politikusok és egészségügyi szervezetek is nevetségesnek nevezték az ötletet, csütörtökön pedig a Southendi Egyetemi Kórház bejelentette, hogy egyelőre a tesztidőszakot sem támogatja.
Közleményük szerint egyelőre csak előzetes megbeszélések voltak az ötletről, de ők világossá tették, hogy a betegek biztonsága és az ellátásuk minősége az elsődleges. Ezért előbb komoly garanciákat akarnak kapni, illetve további tárgyalásokat tartanak szükségesnek."
Hungary,2017-10-26,Index.hu,https://index.hu/gazdasag/2017/10/26/meg_jobban_jar_jovore_aki_airbnb-n_adja_ki_a_lakasait/,"Még jobban jár jövőre, aki Airbnb-n adja ki a lakásait","Kedvezőbb feltételekkel adózhatnak jövő évtől a lakásukat rövid távra kiadók, ha megszavazzák az Országgyűlés elé terjesztett javaslatcsomagot. A Vállalkozók Fóruma összefoglalója szerint az átalányadózás lehetőségének kibővítése jelentős anyagi segítség az Airbnb-zőknek, akiknek mostanában egyre gyakrabban társasházi szigorításokkal kell szembenézniük. 
A lakásukat rövid távra kiadók 2017-ben is választhatták a tételes átalányadózást. Ennek lényege, hogy bérbe adott szobánként évente fix összegű, 38.400 forintos adó megfizetésére köteles a bérbeadó. Ez a lehetőség azonban eddig csak akkor volt igénybe vehető, ha legfeljebb egy lakásban és azon belül legfeljebb nyolc szobában történt az egyéb szálláshely-szolgáltatási tevékenység.
Jövőre azonban sokkal kedvezőbb keretek között valósulhat meg az Airbnb adózása, a javaslatcsomag ugyanis kiterjeszti a tételes átalányadózás választásának lehetőségét három lakás rövid távú bérbeadására is (változatlan, azaz legfeljebb nyolcas szobaszámra).
Tételes átalányadózást csak akkor választhat magánszemély, ha egy bérlő nem marad 90 napnál tovább, és ha az ingatlan a saját tulajdonát képezi, illetve ha azon haszonélvezeti joggal rendelkezik. Tehát nem élhet ezzel a lehetőséggel az, aki a bérelt lakásában szeretne a havi költségei csökkentésére egy szobát kiadni."
Hungary,2017-10-22,Index.hu,https://index.hu/gazdasag/2017/10/22/lakhatas_europa_jelentes/,Felmegy Pestre? Hol fog lakni?,"Nem tudom, hogy van-e neve annak a fajta stressznek, amelyet azok élnek át, akik ma Budapesten lakást akarnak venni vagy bérelni, de valószínűleg kellene, hogy legyen. Aki ebben a cipőben jár, az tudja miről beszélek, drága fővárosunk ingatlanpiaca ugyanis eléggé megfizetteti az árát annak, ha valaki benne akar lakni, gazdasági és mentálhigiénés értelemben is. 
Nem tudom, hogy ezek után megnyugtató vagy elkeserítő lesz, amit írok, de az érzéssel a magyar lakásvadászok nincsenek egyedül: egész Európában nagyon hasonló a helyzet. Ez derül ki a Housing Europe nevű, lakhatással foglalkozó szervezeteket tömörítő brüsszeli szervezet legfrissebb jelentéséből. Dióhéjban a következőképpen lehetne leírni az európai lakhatási helyzetet:
Túl sokan akarnak a városokban lakni, ahol viszont túl kevés lakás van.
Az ingatlanárak mindenhol kilőttek, miközben az építőipar még nem igazán talált magára a válság után, a befektetők pedig szívesebben látják a dúsgazdag külföldi vevőket, vagy a pár napig maradó turistákat, mint akárki mást. Egyre többen pedig kicsúsznak az ingatlanpiac ügyfélköréből, szociálisan támogatott lakhatásra annyian várnak, hogy van, ahol több mint 10 évbe telik, mire valaki lakáshoz juthat. 
Fotó: Marjai János
Megfizethető, esetleg szociális alapon megszerezhető lakásból mindenhol viszonylag kevés van, főleg miután az állam vagy az önkormányzatok is egyre inkább kivonulnak az ingatlanpiacról.
Mindentől csak rosszabb lesz minden
Hogy megértsük, hogy milyen közgazdasági folyamatok vezetnek oda, hogy most Európa minden nagyobb városában mondhatni lakhatási válság van, a lassan 10 éve kezdődött pénzügyi válsághoz kell visszatérni. Bár a válság az amerikai ingatlanpiacról indult, de Európa-szerte hazavágta az építőipart, a lakásárakat pedig jó mélyre lökte. Hirtelen sokkal kevesebben engedhették meg maguknak, hogy lakást vegyenek, a hiteltől meg mindenki úgy félt, mint a tűztől, beleértve a bankokat is. 
Ahogy viszont elkezdett kilábalni a kontinens a válságból, megint élénkülni kezdett a kereslet az ingatlanpiacon. A baj csak az, hogy ez a kereslet hamarabb jelentkezett, mint ahogy az építőipar újra elkezdett volna sok új lakással előállni. Ennek az lett az eredménye, hogy a már meglévő lakások ára kezdett el emelkedni, elég gyorsan. A Housing Europe jelentése szerint ma a lakóingatlanok építése Európában átlagosan a GDP nagyjából 3,7 százalékát teszi ki, az ingatlanárak pedig már rég elhagyták a válság előtti szintet. 
Az ingatlanárak emelkedésében amúgy ezüstérmesek vagyunk az EU-ban, Magyarországon tavaly 9,7 százalékkal drágultak a lakások
több mint kétszer olyan gyorsan, mint az EU-ban átlagosan (4,7 százalék). A magyarnál csak a cseh lakásárak nőttek gyorsabban, ott 11 százalék volt a drágulás tavaly. 
Lakásár-index alakulása az EU-ban és az eurózónábanGrafika: Housing Europe
Ez egy viszonylag természetes dolog, hiszen a használt lakásokat csak el kell adni, míg az építkezés elég kockázatos, kell hozzá finanszírozás, elég munkaerő, mindenféle engedély, és persze terület, ahová építeni lehet. Ez egy elég komoly problémának mutatkozik sok helyen, mert szabad és jó telek már nincs annyi, mint amennyi kellene. Ráadásul az ingatlanárak emelkedésével a telekárak is emelkedni kezdtek, úgyhogy ez még tovább emeli az építők költségeit és így az új lakások árát is. 
Ez oda vezet, hogy jóval kevesebb új lakás épül, mint amennyire szükség lenne. Németországban például a Housing Europe számai szerint úgy 400 ezer új lakásra lenne szükség évente, ehhez képest tavaly 290 ezer épült. Angliában tavaly 140 ezer lakás építését fejezték be, igény viszont évente úgy 225-275 ezerre lenne. 
Épülő új lakások Berlin északi részén. Egyre több német nagyvárosban okoz problémát a lakhatás, a szeptemberi választási kampány egy fő témája is a megfizethető lakhatás volt.Fotó: Sean Gallup
Közben persze Európa tele van elnéptelenedő falvakkal és kisvárosokkal,Magyarországon például az összes lakás nagyjából 12 százaléka lakatlan. Ez viszont csak azt jelzi, hogy mekkora a nyomás a nagyobb városokon, amelyek egyszerre célpontjai a belső és nemzetközi migrációnak, ahol a szír menekült ugyanúgy meg akarja találni a szerencséjét, mint a magyar informatikus vagy a német vagy holland kisvárosi diák.
Az egyenlőtlenség az utcán hever
Egy másik dolog, ami lassabban nőtt egész Európában az ingatlanáraknál, az a háztartások jövedelme. Az lakások árai és bérleti díjai sok család anyagi lehetőségei mellett egyszerűen csak elsuhannak, a lakhatás pedig egyre nagyobb nyomás a háztartások pénztárcáján. Az Eurostat adatai szerint
2015-ben már a háztartások átlagosan a jövedelmük majdnem negyedét, 24,4 százalékát a lakhatás költségeire költötték,
10 évvel korábban egy 20 százalék volt. A háztartások 39 százalékánál pedig a lakhatás a jövedelem több mint 40 százalékát elviszi, az ilyen családok aránya pedig a válság sújtotta országokban, Görögországban, Spanyolországban, Olaszországban és Írországban gyakorlatilag megduplázódott.
Különösen azoknak nehéz, akik bérelnek lakást, Csehországban, Norvégiában, Hollandiában, Nagy-Britanniában és még pár országban már a lakbér elviszi a háztartások jövedelmének negyedét és erre jön még rá a rezsi. 
A bérleti díjakak és lakásárak emelkedése pedig csak növeli a jövedelmi egyenlőtlenségeket, hiszen a tipikusan bérlő szegényebb háztartásoktól egyre több jövedelmet csoportosít át a tipikusan gazdagabb lakástulajdonosokhoz. A jelentés szerint több európai országban folyamatosan nő is a tulajok és a bérlők közötti szakadék. 
Ezeknek a folyamatoknak pedig az a hatása, hogy egyre többeket fenyeget az, hogy egyszerűen kiárazódnak a lakás- és albérletpiacról. Ennek a legextrémebb formája a hajléktalanság, amely az EU 15 országában, köztük Németországban, Ausztriában, Lengyelországban, Franciaországban és Nagy-Britanniában is nőtt az elmúlt években. Az egyetlen ország, amely csökkenteni tudta a hajléktalanok számát, az Finnország volt, amely bevezette az “elsőként lakhatást” elvét, vagyis amint lehet, minden hajléktalan embernek igyekszik önálló lakhatást biztosítani az állam.
Ivan Lopez 7 négyzetméteres lakást bérel Párizs 5. kerületében, ennél nagyobbat nem tud megfizetni. Párizsban több ezer ember él 9 négyzetméternél kisebb bérlakásokban, annak ellenére, hogy tilos ennyire kicsi lakást kiadni.Fotó: Thomas Samson
De ennél kevésbé extrém helyzeteket is teremt a lakhatási kirekesztettség, például azt, hogy sok idős ember nem tud mondjuk kisebb vagy kényelmesebb lakásba költözni, a fiatalok nem tudnak elköltözni a szüleiktől, gyereküket egyedül nevelő szülők, bevándorlók, fogyatékkal élők, atipikusan foglalkoztatott vagy egyszerűen keveset kereső emberek egyre nehezebben találnak megfizethető és megfelelő lakhatást és egyre inkább kiszorul a gazdasági lehetőségeket kínáló városokból.
Nincs pénz, nincs lakás
Ezekre a problémákra megoldást jelenthetne, ha lenne több, szociális alapon, vagy a piaci árnál kedvezményesebben elérhető lakás, akár állami, önkormányzati, vagy magántulajdonban. Az állam viszont inkább kifelé vonult az elmúlt években az európai ingatlanpiacokról, a magánbefektetőknek pedig nincs túl sok ösztönzője arra, hogy ezzel a szegmenssel foglalkozzon, őket jobban vonzzák a kínai és öböl-menti milliárdosok vagy az Airbnb-zni akaró turisták. 
Magyarország: kicsi jó példák és nagy rosszak
A Housing Europe jelentése minden európai ország lakhatási helyzetét külön is végig veszi, így Magyarországgal is külön foglalkozik. A jelentés valami olyasmi állapít meg, hogy a Magyarországon történnek alapvetően jó dolgok a lakhatással kapcsolatban, csak nem sülnek el úgy, ahogy kellene.
A jelentés megállapítja például, hogy a kormány elég sokat foglalkozik lakástámogatással a csok és hasonló programok formájában, ami dicséretes, viszont ezeket a támogatásokat tipikusan a középosztályra szabta a kormány, a lakhatási gondokkal foglalkozó szegényebb rétegek kimaradnak belőle. Hasonló a helyzet a rezsicsökkentéssel, amely nem igazán segít azoknak a szegény háztartásoknak, amelyeknek igazán nagy gondot okoznak a lakhatás költségei. A jelentés lelkesen számol be a Nemzeti Eszközkezelő felállításáról is, amely a Housing Europe szerint a legnagyobb szociális lakhatási beruházás 1989 óta, viszont megállapítják, hogy sok devizahiteles család még ezzel a segítséggel sem tudja megfizetni a lakhatását. (Arról nem is beszélve, hogy az eszközkezelő forrásai gyakorlatilag elfogytak).
Kifejezetten jó példaként szerepelnek viszont a civil szervezetek és önkormányzatok helyi lakhatási együttműködései: az Utcáról Lakásba Egyesület lakhatatlannak minősített önkormányzati lakásokat újít fel az önkormányzattal és hajléktalan emberekkel együtt, akik aztán beköltöznek a lakásokba. Hasonló projekteket visz a Habitat for Humanity és a Máltai Szeretetszolgálat is, a Housing Europe pedig reméli, hogy egyre több városban terjednek majd el ilyen civil-önkormányzati programok.
Az állami visszavonulót leginkább a válság alatt bevezetett és azt követő megszorítások indokolták, bár nyugaton már évtizedek óta trend, hogy az önkormányzatok és állami szervek inkább el, mint kiadják az ingatlanjaikat. Arról már nem is beszélve, hogy új, szociális lakhatást biztosító lakások sem nagyon épülnek. (A budapesti önkormányzati bérlakás-helyzetről itt írtunk részletesebben).
Még ahol amúgy az állam vállalt ilyen szerepet, például Olaszországban vagy Spanyolországban, ott is nagyon visszaesett az ilyen lakások építése az elmúlt 10 évben. Spanyolországban például 2005-ben még 15 ezer önkormányzati lakást építettek, 2014-ben viszont már csak 2500-at. A lakhatással kapcsolatos közpénz konkrét beruházások helyett egyre inkább arra megy el, hogy lakhatási támogatást adjon az állam vagy az önkormányzat bizonyos csoportoknak. 
Pedig igény óriási volna új, megfizethető bérlakásokra is. Franciaországban például 1,9 millió ember regisztrált tavaly, hogy szociális bérlakásért folyamodjon, 700 ezerrel több, mint 2010-ben. Amszterdamban pedig akkora a várólista, hogy a jelentés szerint 10-19 évet kell várni annak, aki egyszer rákerült. 
A Housing Europe szerint tehát valahogy mindenképpen el kellene érni, hogy több új lakás épüljön, és azok ne mind menő stúdiólakások és lakóparkok legyenek. Ez pedig egyelőre a jelentés szerint elég megoldatlan probléma, még ha vannak is jó ötletek és jó példák. 
München vezetése például elhatározta, hogy 3000 új lakást épít 2019-re, amelynek felét menekülteknek adják majd ki, a másik felébe pedig más rászorulók költözhetnek majd szociális alapon.
Barcelona, amelyet a lakhatási aktivistából polgármesterré lett Ada Colau vezet, szintén építkezni akar, 2025-ig közel 2200 új lakást akarnak felépíteni, majd szociális alapon kiadni, minderre pedig az Európai Beruházási Banktól kapnak kölcsönt. 
Párizsban arról hoztak szabályt, hogy 2025-ig minden új társasház-fejlesztésnek a negyede szociális bérlakásokból kell álljon, így azt reméli az önkormányzat, hogy 7500 új szociális lakás épül majd;
Koppenhágában már eddig is volt egy hasonló szabály, a kötelező 20 százalékot nemrég 25 százalékra emelték, az önkormányzat kisebb részben be is száll ezeknek a fejlesztéseknek a finanszírozásába. Lakásszövetkezetek pedig üres irodaépületeket próbálnak lakóházakká átalakítani, hogy ezzel is oldják a lakáshiányt.
Kérdés, hogy mi valósul majd meg ezekből a tervekből és hogy mindez elég lesz-e ahhoz, hogy valahogy betemesse azt a lakhatási szakadékot, ami egyre csak nő Európa városaiban.
(Borítókép: UniversalImagesGroup / Getty Images Hungary)"
Hungary,2017-10-12,Index.hu,https://index.hu/gazdasag/2017/10/12/nav_feketelista_adoslista_adotartozas/,"Mondja, Sándor, hová lett az a másfél milliárd forint?","Nyugtalanul alszik, mert nem vallotta be az adóhivatalnak, hogy nyáron két hétre, míg a szomszéd Marciék telkén hédereltek, airbnb-ztette egy kicsit a lakást, és emiatt pár (tíz)ezer forintnyi adója keletkezett? Vagy mert a családi bt-ben elszámolták költségként a kis unokaöccse új iPadjét?
Nyugalom.
Mondjuk ha ön Bóna Sándor 32 éves debreceni lakos, akkor esetleg van oka az aggodalomra, ha azt a szót hallja, hogy NAV. Mert akkor öné a főváros 15. kerületében, egy székhelyszolgáltató címén nyilvántartott Best Master Kft. Ami akár jó is lehetne, hiszen 2013-ban például csaknem 3 milliárd forintos árbevétele volt, és több tízmillió forintos adózott eredményre lehetett büszke.
Már több mint négyezer feketefoglalkoztató
A NAV csütörtökön közzétette a ""be nem jelentett alkalmazottat foglalkoztatók"" legújabb névsorát is. Az adóhivatal adatbázisába mostanra 4113 munkaadó került. Cégek és magánszemély (vélhetően többségük egyéni vállalkozó) mellett szövetkezetek is kerültek a listára.
Csakhogy mégse jó. A cég ugyanis ma már egy a NAV legfrissebb, csütörtökön közzétett feketelistájának (pdf) az éllovasa (továbbá 20. helyezettje is). Ezen azokat a vállalatok és magánszemélyeket tüntetik fel, amelyek és akik legalább 100, illetve 10 millió forintos adótartozása az utóbbi negyedévben lett jogerős.
A Best Master jócskán megugrott ezt a küszöböt: van egy 1 389 595 000 forintos adóhiánya, ahogy hivatalosan mondják, valamint egy 207 429 000 forintos tétellel is lóg a NAV-nak (a kettő együtt 1 597 024 000 forint). Vagyis ezeknél többel is, a pótlékokból és bírságokból (ez adóhivatali nyelven jogkövetkezmény) ugyanis terheli még őket összesen 938 047 000 forint, vagyis mindösszesen 2 533 071 000 forinttal adósai a költségvetésnek. Hogy ennek behajtására sok esélye aligha lesz az államnak, arra utal, hogy a cég ellen 2015 óta folynak végrehajtások és más eljárások (pedig pár éve még ők indítottak végrehajtást más cégek ellen). Sőt, a Best Mastersről tulajdonképpen már eleve csak múlt időben lehet beszélni, mert az adószámát 2017 júliusában törölték.
A lista második helyén álló Compact Holding Kft. csak 855,6 milliós adótartozást gyűjtött össze, de van mellé, 1,766 milliárdnyi jogkövetkezmény, vagyis összesítésben előzik is a Best Masterst a maguk 2,621 milliárdjával. Ennek a cégnek egyébként 2014 márciusi óta egy, a romániai (Partium és Erdély határán lévő) Sarmaságban lakó személy, Ida Racz a tulajdonosa és vezető tisztségviselője.
A magánszemélyek közül a legnagyobb adós egy XIII. kerületi panelba bejelentett férfi, Szabó László, akinek csaknem 400 milliónyi tartozás és 800 millió fölötti bírság, pótlék terheli a pénztárcáját – már persze, ha be tudják rajta hajtani. Az óbudai Hoffer György 304+630 millióval a 12. tudott lenni az adóslistán, amire most 90 név került.
Ha van ismerős személynév vagy cégnév a névsorban, ide írhatja meg."
Hungary,2017-10-03,Index.hu,https://index.hu/belfold/2017/10/03/nepszavazas_fog_donteni_a_bulinegyed_sorsarol/,Népszavazás fog dönteni a bulinegyed sorsáról,"A VII. kerület Erzsébetváros önkormányzatának képviselő-testülete október 3-i, szerdai ülésén tárgyalt egy sor, a bulinegyed (Belső-Erzsébetváros) turizmusával és vendéglátó helyeivel összefüggő ügyet. Több rendeletet is terveztek meghozni vagy módosítani, amelyek érintik az erzsébetvárosi vendéglátó egységek, szórakozóhelyek nyitvatartásának rendjét is. A legdurvább javaslat szerint minden helynek éjfélkor be kell zárnia. Ezekről a javaslatokról itt írtunk részletesebben.
Az ülésterem teljesen megtelt, voltak vendéglátósok, és voltak lakók is, akik a legdurvább szabályozás mellett álltak ki. Szét is osztottak egymás közt egy A4-es lapot, amelyre azt írták: D verzió, éjféli záróra, nincs más megoldás. A D a tárgyalt tervezetek elnevezéséből eredt, amelyek közül a D arról szól, hogy éjfélig lehessenek nyitva a bulinegyed szórakozóhelyei. A javaslatok között volt egy sor köztisztaságot, közbiztonságot javító javaslat, új vécék építése, meglévők felújítása. Ezek mindegyikét támogatta a testület. Az előterjesztésekről, illetve újabb ötletekről a szavazások előtt vitáztak a képviselők, leginkább az éjfélig nyitvatartás, illetve a népszavazás volt téma.
Fotó: Német Tamás
Az LMP-s Moldován László arról beszélt, hogy a bulinegyedben vészhelyzet van, amit azonnal kezelni kell, de a folyamat végén mindenkinek jól kell járnia: a lakóknak, a szórakozni vágyóknak és a vendéglátósoknak is. A fideszes kerületvezetés magára hagyta az embereket, de az állam is, ami sokat húz a turizmusból, miközben a negatív következményeket csak a kerület lakói viselik.
Csendháborítás, szeméthegyek, kábítószer, prostitúció jellemző most már a városrészre
– mondta. Ezért ő első körben azt javasolta, szavazzák meg a legszigorúbb verziót, az éjfélkor zárást.
A fideszes Benedek Zsolt arról beszélt, hogy a mostani javaslatok tartalmazzák az összes eddig felmerült ötletet mind a lakók, mind a civil szervezetek, mind a vendéglátósok részéről. Plusz hozzátette: népszavazást kezdeményeznek, hogy a lakók dönthessenek az őket érintő fontos dolgokban. 
Nincs több fekve hányás, nincs több utcai hangoskodás, nincs tolerancia a drogterjesztéssel és prostitúcióval szemben
– mondta Benedek. Hutiray Gyula fideszes alpolgármester is azt mondta, nem lehet elkerülni, hogy népszavazásra vigyék a dolgot a kerületben, mert szerinte bármilyen testület hozna döntést, mindenképp sérülne valamelyik oldal érdeke. Így rá kell bízni a kerület lakóira. Viszont hozzátette, hogy a D verzió megölné Budapestnek ezt a részét.
A jobbikos Stummer János szerint a D verzió, miszerint éjfélig lehessenek nyitva a helyek, csak azt eredményezné, éjfélkor félrészeg emberek lepnék el a kerületet, akik a teljes lerészegedésen az utcákon, airbnb-s lakásokban dolgoznának tovább, ami sokkal nagyobb káosszal járna. Ő azt javasolta, költsenek még többet a közbiztonságra és köztisztaságra. És ő is népszavazás kiírását kezdeményezte.
A szocialisták támogatták, hogy a D verziót szavazzák meg, és ők is népszavazással folytatnák a kerületi problémák feloldását. A független Nagy Andrea is arról beszélt, hogy radikális döntést kell hozni, a helyzet tarthatatlan. Molnár István pedig azt mondta, 133 lakóval beszélt, akiknek 84%-át a szemét, 78%-át a zaj zavarta legjobban, és a 133-ból 110 szerette volna, hogy éjfélkor zárjanak be  ahelyek, így ő sem tud mást támogatni, mint a D verziót.
Felszólalt az Élhető Erzsébetváros Egyesület egyik tagja is, aki elmondta, hogy amikor alapvető jogok sérülésével szemben a profit áll, „akkor nincsen de”. Majd kiosztott egy 30 oldalas angol nyelvű egészségügyi tanulmányt, ami arról szólt, milyen egészségügyi kockázatnak vannak kitéve bulinegyedbeli lakókként: fáradtság, depresszió, sérülések után lassabb regeneráció, agysejtek pusztulása, cukorbetegség, magas vérnyomás, agyvérzés, elhízás.
Német G. Dániel, a Budapest Éjjel nevű szervezet projektmenedzsere arról beszélt, hogy azért jött haza külföldről, mert végre Budapest jó hely, ahol lehet közösségi életet élni. Ha ezt megszüntetik, akkor sok ezer állás is megszűnik, és több százezer fiatal szórakozási lehetősége. Szerinte is a népszavazás a legjobb ötlet, és megkérte a jelenlévőket, hogy gondoljanak a fiatalságukra.
Fotó: Német Tamás
Erre reagálva egy idős kerületi nő is felszólalt, aki elmondta: remek fiatalsága volt, jól szórakoztak, mégsem volt ekkora rumli, kupleráj. És egy vicc, hogy még a vécékből is pálinkázót csinálnak, a lépcsőházban pedig fiatalok szexelnek. A rendőrök meg nem tehetnek semmit.
Vattamány Zsolt fideszes polgármester végül elmondta, a probléma valós, ezért szeretnének népszavazást.
Végül szavaztak. Az eredmény: majd lesz népszavazás a kerületben a jobbikos képviselő javaslata alapján, de egyelőre nem tudni, hogy mikor. Megszavazták a közbiztonsági és köztisztasági változtatásokat és beruházásokat, illetve több pénzt a rendfenntartásra. És nem szavazták meg az éjfélkor zárást. Illetve nem szavazták meg a többi, nyitvatartással és egyéb szabályozással kapcsolatos előterjesztést sem. A népszavazás valamilyen módon biztosan tartalmazni fogja a szórakozóhelyek nyitvatartását."
Hungary,2017-10-02,Index.hu,https://index.hu/gazdasag/2017/10/02/nekiment_az_airbnb-knek_a_viii._keruleti_onkormanyzat/,Nekiment az Airbnb-knek a VIII. kerületi önkormányzat,"Eléggé megnehezítette a VIII. kerület önkormányzata azt, hogy újabb lakásokat adjanak ki az Airbnb vagy hasonló szolgáltatások keretében. A Runbnb blog azt írja ugyanis, hogy a közgyűlés beleírta a településkép védelméről szóló, szeptemberben elfogadott rendeletébe, hogy
bele kellene írni a társasházak szervezeti és működési szabályzatába, hogy megengedik a lakások szálláshelyként való kiadását. 
Fotó: Runbnb
Eddig ahhoz, hogy az önkormányzat szálláshelyként nyilvántartásba vegyen egy airbnb-s lakást, elég volt az, ha a tulaj igazolja, hogy a többi lakó nem tiltakozik az ellen, hogy a társasházban turisták szálljanak meg. Az új szabály viszont nagyon megnehezíti azt, hogy új lakások szálljanak be a vendéglátásba, sőt, a Runbnb blog bejegyzése szerint gyakorlatilag nem lehet majd innentől kezdve új szálláshelyeket regisztrálni a kerületben. 
A már meglévő airbnb-s lakásokra nem vonatkozik a szabály, viszont ha a lakás tulajt cserél, és az új tulaj is szálláshelyként szeretné használni az ingatlant, akkor ilyen esetben már csak akkor lehet Airbnb-n kiadni a lakást, ha a ház szmsz-e kifejezetten lehetővé teszi ezt.
A VIII. kerület rendelete nem előzmény nélküli, ugyanis az V. kerületben már volt olyasmire példa, hogy társasházakban beleírták az szmsz-be, hogy csak akkor lehet airbnb-zni a házban található lakásokban, ha a lakók ebbe beleegyeznek, de olyasmire még nem volt példa, hogy egy egész kerület ilyen szigorúan szabályozza az Airbnb-s lakáskiadást. A budapesti Airbnb-helyzetről bővebben ebben a cikkben írtunk, a nemzetközi helyzetről pedig itt olvashat."
Hungary,2017-09-12,Index.hu,https://index.hu/bcs/2017/09/12/ingatlan_5.kerulet_lakasvasarlas_lakaskiadas_belvaros_ingatlanpiac/,Ingatlanboom a város szívében,"Az V. kerület hagyományosan a város legfelkapottabb térségeinek egyike ingatlanárak szempontjából - de az elmúlt években egészen példátlan fejlődésnek lehettünk tanúi. Utánanéztünk, mik állhatnak a jelenség hátterében, és hogy milyen tendenciákra lehet számítani a belvárosi ingatlanpiacon.
Az V. kerület a város legbelsőbb kerülete, a “legközpontibb” városrész.
Érthető módon ez eleve magas ingatlanárakat jelent, melyek alakulásában több szempont játszik közre. Turisztikai szempontól ez Budapest egyik különleges térsége, ugyanis a város látványosságainak nagy része itt van, vagy percek alatt elérhető. Az ikonikus helyszínek közül idetartozik a Parlament, a Lánchíd, a Duna-korzó vagy éppen a Váci utca - a turizmus igazi gócpontjai.
A közelmúltban az itteni lakások a rövidtávú lakáskiadás, vagyis leginkább az AirBnB miatt extra felkapottá váltak.
Új korszak az ingatlanpiacon
Az Ingatlan.com adatai szerint a szeptemberi lakásárak Budapesten
2015-ről 2016-ra 20 százalékot emelkedtek.
Ezt a robbanást a következő évben is érezni lehetett, a város átlagos 16 százalékos teljesítményével majdnem megegyező léptékűt.
Ez abból a szempontból különösen döbbenetes, ha megnézzük a konkrét négyzetméterárakat: a budapesti átlag jelenleg mintegy 509 ezer Ft, míg az ötödik kerület 863 ezernél tart, azaz itt majdnem a fővárosi átlag dupláját kérik el. Ez azt jelenti, hogy néhány év alatt az átlagosan 40 ezres különbségről 200 ezerre ment fel az első és második helyezett budapesti kerület lakásainak négyzetméterenkénti árkülönbsége!
Különlegesen nagy mértékű kereslet lehet csak képes az árak ilyen mértékű feltornászására:
“A Belvárosban nem csak a lakóingatlanok, de az üzlethelyiségek is, gyakorlatilag minden talpalatnyi hely, igen sokat ér.” 
- mondta el Balogh László, az ingatlan.com vezető gazdasági szakértője.
Ez a budapesti ingatlanpiacon új minőség, egy újabb korszak kezdete. Régebben a budai ingatlanok alapvető felárral bírtak a pestiekhez képest, mára azonban ez a kétoldaliság átrendeződött. Most már a város központja körül koncentrikusan gyűrűzik kifelé a négyzetméterár csökkenése, néhány népszerű városrész szigetszerű kivételével.
A pesti “belváros” más részei is jelentősen tudtak drágulni, ennek a motorja elsősorban a buliturizmus, a romkocsmák, szórakozóhelyek negyede. A drágulást országos tényezők is hajtják, mint amilyen a válságból való lassú kilábalás, illetve az ingatlanpiac általános erősödése, felfutása.
A rövidtávú lakáskiadás megjelenése és elterjedése viszont egy direkt hatást jelent, és jól látszik, hogy az V. kerület még nagyobb hasznot tud hajtani ebből a jelenségből, mint más területek. Ez azért van, mert ebben a műfajban a jó, központi lokáció, és a magas színvonalú, kiváló minőségű lakások tudják a legnagyobb hasznot hajtani, a legnagyobb érdeklődést kiváltani az érkező turisták körében, és ez a népszerűség extramagas bérleti díjakat tesz lehetővé.
ÖTKERT (Fotó: otkert.hu)
Magas minőség a műemlék-jellegű és az újépítésű lakások esetén egyaránt
Ez a környék a XIX. század második fele, különösen a Kiegyezés után fejlődött sokat, és azóta folyamatosan „menőnek” számít. Az ingatlanok többsége műemlék-jellegű, de egy újabb különbség más belső kerületekkel szemben, hogy ezeknek az ingatlanoknak nagyobb aránya maradt meg jó állapotban, mint a VI., VII., VIII. kerületekben. A házakat mágnások, a gazdasági elit tagjai építtették, többségükben saját használatú palotának szánva ezeket.
Éppen ezért az V. kerületben az “újépítésű” is kicsit mást jelent, mint másutt.
Itt ritkábban bontanak le régi épületeket, de a történelmi értékű homlokzat megóvása mellett sokféle megoldás elképzelhető, mint ahogy az Eiffel Palace esetében is történt, ahol az ingatlan kívülről nem változott, belül viszont teljesen megújult.
Az V. kerületi építkezések tipikus példája a tetőtér átalakítása és lakhatóvá tétele. Sokszor nagyon exkluzív, stúdió- illetve penthouse lakások kerülnek így a tömb legfelső szintjére, gyakran önmagában is lenyűgöző panorámával - így ezek az ingatlanok megintcsak extra árszínvonalat jelentenek. Ezért is lehet az, hogy az újépítésű kategóriában a kerületben nem nagyon találunk lakást 1,7 millió Ft alatti négyzetméteráron, ami bőven luxusnak számító árszínvonalat jelent.
Ugyanakkor nemzetközi szinten az 1 millió forint fölötti minimumár mégsem számít kiemlkedőenek, hiszen Bécsben egy hasonló adottságú belvárosi ingatlan négyzetméterára ennek többszöröse, 15-25 ezer euro (4,5 – 7,5 millió forint). 
Emerald Residence - BIGGEORGE Property
Ezt az árszintet persze nem mindenki bírja pénztárcával és nem is meglepő, hogy a Nemzeti Bank kimutatásai szerint minden negyedik-ötödik vásárló külföldi.
A piaci szereplők egyre aktívabbak, hiszen az árak emelkedésével egyre nagyobb a csábítás a régi tulajdonosok számára, hogy eladják a lakást. A teljes kínálat az ingatlan.com adatbázisában 2015 márciusában 3000 körül mozgott, mára ez a szám 30 százalékkal emelkedett. Érthető is, hiszen egy itteni, 40-50 négyzetméteres lakás árából már kényelmes budai családi házat lehet vásárolni.
Ezért a válság óta a kerület lakói, a lakosság összetétele erősen változóban van.
Újépítésű penthouse lakások a Szervita téren
Az V. kerületi Szervita téren épülő Emerald Residence, mely egy exkluzív lakóház és egy külön szárnyban megépülő boutique hotel, klasszikus példa arra, hogy a luxus életformát megéri megfizetni.
A Biggeorge Property, az egyik legnagyobb magyar tulajdonú ingatlanfejlesztő cég, a Szervita téren, a Szent Anna templom közvetlen szomszédságában építtet színvonalas, nagy üvegfelületekkel rendelkező, jellemzően teraszos lakásokat, amelyek 32 négyzetmétertől  142 négyzetméterig elérhetők.
A lakóépület legfelső szintjein penthouse lakások épülnek, a földszinten és az első emeleten üzlethelyiségek kerülnek kialakításra.
Az épület különlegessége, hogy a Szent Anna templom korábbi kolostorépületének helyére épül. Az Emerald Residence építészeti koncepciójának alapja ennek a nem szokványos kapocsnak a felelevenítése, a régi és az új harmóniájának megteremtése volt.
A lakók igényeit és kényelmét 24 órás portaszolgálat, hotelszolgáltatások, vendéglátó egységek, teremgarázs, bicikli tároló, passzázs szolgálják majd.
Az V. kerület, mivel a lokációja kiemelt, és a kínálat viszonylag szűk, továbbra is extra profitot tud termelni. Nem csak rövidtávon, hiszen a szűk belváros a már jó ideje a külföldi üzletemberek és tehetős vidékiek körében az elsőszámú lakásbérleti- és vásárlási célpont. 
Ha nem is várható évi 20-30 százalékos ingatlanár-emelkedés, de folyamatos)mértékű drágulásra a következő években is reális számítani. Ezt az értéknövekedést semmiképpen nem nevezhetjük szerénynek: Budapest egészéhez és a külföldi ingatlanbefektetésekhez hasonlítva is jelentős potenciál rejlik a kerületben. Végeredményben - különösen az újépítésű ingatlanok esetében - a nagy kereslet és a korlátozott kínálat miatt – értékálló befektetést jósolnak az ingatlanfejlesztők.
Brand & Content
                        A cikket a Brand & Content készítette az  Biggeorge Property Zrt. megbízásából, nem az Index szerkesztősége. Arról, hogy mi is az a támogatói tartalom, itt olvashat részletesebben."
Hungary,2017-09-11,Index.hu,https://index.hu/kerekagy/2017/09/11/bringakolcsonzok_foglaljak_le_a_belvarosi_kerekparparkolokat/,Bringakölcsönzők foglalják le a belvárosi kerékpárparkolókat,"Nagyon érdekes problémára hívta fel a figyelmemet Ákos. Annyira érdekes, hogy nem is igazán tudom eldönteni, kinek adjak igazat a kérdésben, mi lenne a tuti megoldás, szóval inkább megosztom veletek, kíváncsi vagyok, ti hogy látjátok.
Küldött ugyanis egy képet a hosszú huzavona után pótolt Vörösmarty téri bringatárolóról:
Fotó: Olvasónk, Ákos / kerékagy
Tulajdonképpen jó ránézni, hogy használják! Aztán egy másikat a Műcsarnok mellől:
                        
Fotó: Olvasónk, Ákos / kerékagy
Kicsit homogén az állomány, de végül is itt sem volt felesleges a beruházás. Végül egyet a Vigadó elől:
Fotó: Olvasónk, Ákos / kerékagy
Na igen, itt már kicsit sűrűn állnak a gépek, igazából elkelne egy új támaszsor. Vagy mégsem?
Nem kell sokat meresztgetnünk a szemünket, hogy meglássuk a hasonlóságokat a képen: ugyanaz a bringabérlő-társaság foglalja el a támaszok nagy részét mindegyik helyen. Ez egyébként a kerékpáros Ubernek nevezett Donkey Republic, amely közösségi változatának elindulását mi is üdvözöltük néhány éve a Kerékagyon(mint azóta megírták nekünk, ma már nem közösségi alapon, Airbnb/Uber modell szerint működnek, hanem hagyományos dokkoló nélküli bringakölcsönzőként franchise-rendszerben).
A dolog azóta annyira sikeres lett, hogy Amszterdamban már a nyáron betiltották egy rakás másik dokkoló nélküli bringakölcsönzővel együtt. Hasonló történt egy másik céggel Londonban.
Nálunk is ezt kellene tenni? Nehéz ítéletet mondani. 
Mi szól a működésük mellett?
A legtöbbször nincsenek kihasználva ezek a támaszok (bár azért a fenti képen is láthatunk olyat, hogy némelyik megtelt, szóval ez nem minden esetben állja meg a helyét).
Budapest abban a fázisban van, hogy még bátorítani kell a bringázást.
Tiltás helyett miért nem növelik meg inkább a támaszok számát? Ez nem olyan jelentős költség.
Mi szól ellenük?
Egy közpénzen kínált szolgáltatást azért nem tudnak használni a város lakói, mert valaki ott a vállalkozását futtatja.
A fővárosnak van saját kerékpáros rendszere, amely ráadásul felfuttatási fázisban van még mindig, vagyis nem érdekünk, hogy elszipkázzák tőle a felhasználókat. Fenntartása ráadásul jelentős költséget igényel. Teljesen abszurd, hogy Budapest a saját cégének konkurenciáját támogatja azzal, hogy parkolóhelyeket épít nekik. 
Ha valóban nem kerülnek olyan sokba az új támaszok, akkor miért nem telepítenek ilyet a kerékpárkölcsönzők?
Mi a megoldás?
Szerintem semmiképp nem a betiltás. Új támaszokra van szükség, ezek költségét viszont nem nekünk, városlakóknak kellene állnunk.
A logikus az lenne, ha a bringás társaságok finanszíroznának újakat, amiket a fővárossal egyeztetve helyeznének ki a túlhasznált pontokon. 
Ha igazán jó fejek lennének, akkor ráadásul épp úgy használhatnák azok fölös kapacitását a városi bringások, ahogy most ők használják a köztárolókat. PR szempontból sem lenne rossz húzás.
Na és szerintetek?
FRISSÍTVE: A poszt megjelenése után nem sokkal jelentkezett a bringákat üzemeltető Donkey Republic is. Mint írják, a cég ""szolgáltatásával ki szeretné egészíteni Budapest közbringarendszerét, a MOL Bubit, hogy a magyar főváros közlekedése még fenntarthatóbbá váljon. Valamint befektetéseket is tervez annak érdekében, hogy hatékonyan hozzájáruljon a város kerékpárosbaráttá alakításához, többek között publikus, bárki által használható kerékpárparkolókat tervez építeni. Ennek érdekében felvette már a kapcsolatot a BKK-val.""
Örömmel olvasom, ez nagyjából egyezik azzal az állásponttal, amit én is megfogalmaztam. Ezen kívül megírták azt is, hogy hamarosan továbbterjeszkednek Zuglóban, azokon a részeken, ahol egyáltalán nem is működik Bubi. Itt 
a kerületi önkormányzat gondoskodik majd támaszokról.
Neked is van bringád? Kövesd a Kerékagyat a Facebookon!
Kerékagy"
Hungary,2017-09-07,Index.hu,https://index.hu/gazdasag/2017/09/07/milyen_hivatasok_fognak_megszunni_az_emberek_szamara/,Milyen hivatások fognak megszűnni az emberek számára?,"Arról faggatták Erik Brynjolfssont a téma világhírű közgazdász kutatóját a Mediumon, hogy milyen szakmák fognak várhatóan megszűnni az emberek számára a robotok ugrászszerű fejlődésével. Interjúnkat az MIT kutatójával egyébként itt olvashatják.
Brynjolfsson szerint fordítva lehet ezt megfogni, alapvetően három területen igazán gyengék még a gépek, igazából arra lehet számítani, hogy ezek környékén marad meg leginkább az emberi munka.
Elég gyengék kreativitásban ,szóval mondjuk a vállalkozók, kutatók vagy épp a regényírók, vagy épp az annak készülők inkább biztonságban érezhetik magukat. 
Érzelmi intelligenciában vagy emberi kapcsolatokban sem tündökölnek, középtávon ezért az edzők, értékesítők vagy például az ápolók is nyugodtabban alhatnak. 
Emellett általában fizikailag nem is túl ügyesek még, komolyabb nehézséget okoz nekik felvenni egy tízforintost vagy letakarítani egy asztalt ezért ahova ilyesmi kell, ott is lassabban fognak az emberek helyére lépni.
De ezzel együtt sem állásokban, hanem inkább feladatokban érdemes gondolkozni, mivel majdnem minden állásnál szükség van a fenti három képesség valamelyikére, vagy akár mind a háromra. Persze ezek alapján rövid távon is aggódhatnak már például a sofőrök vagy call centerekben dolgozók. 
Mindez egyébként a vállalkozások üzleti viselkedését is át fogja alakítani, amiről egy kicsit korábban az Undarknak magyarázott. Eszerint a vállalatoknak törekedniük kell olyan saját platform kialakítására, mint a Facebook, az Airbnb vagy épp az Amazon. Vagy csatlakozni egy létezőhöz a kölcsönös előnyök érdekében.
Emellett a gépek számítási képességei és az algoritmusok fejlődési üteme bőven meghaladta várakozásainkat. Ezt úgy lenne fontos optimalizálni, hogy ne csak keveseknek hozzon hasznot, a hanem a társadalom széles rétegeinek.  Ez pedig azt jelenti, hogy az oktatást is újra kell szervezni, de például az adórendszert is érdemes lenne szerinte kevésbé a gazdagabbak javára beállítani, mint most. 
Ahogy azt is, hogy a vállalatok nagy része még mindig túlságosan sok helyet ad az emberi döntéseknek, holott tudjuk, hogy még a legrátermettebb emberek is milyen sokféle szisztematikus hibára hajlamosak. 
Brynjolfsson szerint azok a vállalatok, amik átveszik ezt az adat-alapú döntéshozást, érdemben termelékenyebbek, mint a versenytársaik."
Hungary,2017-09-01,Index.hu,https://index.hu/gazdasag/penzbeszel/2017/09/01/tartosan_leszakadhatnak_a_megujulni_keptelen_hotelek/,Tartósan leszakadhatnak a megújulni képtelen hotelek,"Soha annyi bel- és külföldi vendég nem szállt meg magyarországi szálláshelyeken, mint 2017 első felében.
Budapesten egy időben zajlott a vizes vb és a Forma1-es futam, így ezekben a napokban a 95 százalék feletti szállodai szobakihasználtság sem volt ritka, de a rangos eseményektől függetlenül is nagyon erős a szállodák iránti kereslet.
Míg 2 éve, a már akkor is dinamikus vendégszám-növekedés miatt többen a szobakapacitás hiányától féltek, ma úgy fest, hogy idén és jövőre 4000 új szállodai szobával gyarapodik az ország.
A képet árnyalja azonban az ágazatban tomboló munkaerőhiány. Aki nem tud szintet ugrani a szakmában, az tartósan lemaradhat.
Lassan nyolc éve töretlenül emelkedik a vendégéjszakák száma Magyarországon. A 2009-es mélyponthoz képest 2016-ig közel 9 millióval nőtt a vendégéjszakák száma, ez nagyjából fele-fele arányban oszlik meg bel- és külföldi turisták között. Tavaly rekordnak számító 27,6 millió feletti vendégéjszakát regisztrált a KSH. idén az első félévben – azaz a vizes vb és a rekord nézőszámot produkáló Forma1-es futam előtt – pedig 10 százalék feletti növekedést mértek az előző év hasonló időszakához képest. A Magyar Szállodák és Éttermek Szövetségének (MSZÉSZ) adatai szerint az első fél évben Budapesten 71, a Balatonnál pedig   47,7 százalékos volt a szobakihasználtság.
A szakmában két évvel ezelőtt kezdtek először aggódni amiatt, hogy ilyen növekedés mellett pillanatokon belül szűk keresztmetszetté válhat a szobakapacitás. E félelmek az elmúlt években egyre több szállodaipari beruházásnak adtak alapot, miközben a bankok ismét elkezdték hitelezni a válság óta fekete báránynak tartott hotelszakmát. Ennek eredményeként a MSZÉSZ adatai szerint tavaly nyár végén 2000 darab 2017-ben és 2018-ban átadandó szállodai szobafejlesztésről lehetett beszélni, és közülük mintegy 900 az ötcsillagos kategóriába tartozott.
Fotó: Kallos Bea / MTI
Ehhez képest az MSZÉSZ májusban közzétett legfrissebb adatai szerint 2017-ben eddig 773 szállodai szobát adtak át Magyarországon, és 2018 végéig várhatóan további 2800 készül el, vagyis a fejlesztés alatt álló kapacitások száma meghaladja a 3500-at, vagyis nem egészen egy év alatt 75 százalékkal növekedett. Ez a szám már eloszlatja a magyar szállodaipar kapacitás-problémája miatti aggodalmakat (sőt, akár túlkínálatot is eredményezhet), ám
most egy újabb szűk keresztmetszet, a munkaerőhiány keseríti meg a szakma életét.
 
Kevesebb az 5 csillagos
Az ebben a két évben átadandó szállodák között ugyan csökkent az 5 csillagosok aránya (tavaly 900 ilyen szoba fejlesztéséről lehetett tudni, most 1025-öt mutatnak az adatok), de a 4 és 5 csillagosok együtt messze viszik a prímet. 3 csillagosból 293 szoba fejlesztéséről van információ, annál alacsonyabb kategóriáról pedig egyáltalán nincs hír. Összehasonlításul: 2014-ben és 2015-ben összesen egyetlen 5 csillagos szállodát adtak át Magyarországon, idén és jövőre legalább 7-et fognak.
„10-15 évvel ezelőtt 1-2 év éjszakai portás műszakban eltöltött idő volt a feltétele egy nappali műszakos beosztásnak. Ma gyakorlatilag bárkit felveszünk nappalira, de amint betanul, tovább is áll nyugatra” - így érzékelteti a helyzet súlyosságát egy nyugat-magyarországi szálloda igazgatója. Hotelben üzemelő bárok és éttermek szűnnek meg, vagy korlátozzák a nyitva tartásukat a munkaerőhiány miatt, és bár nyilvánvaló, hogy az 5 csillagos kategóriában ez megengedhetetlen, tudunk olyan szállodáról, ahol a portás olykor sört is csapol a bárban.
Könnyen mondható, hogy fizetésemeléssel lehetne orvosolni az égető emberhiányt, de a helyzet nem ilyen egyszerű.
Az Ausztriában egyszerűen elérhető 1500 eurós bér, vagy a tapasztaltabb munkavállalóknak fizetett 2000 euró Magyarországon a bérek duplázásával, vagy még nagyobb arányú emelésével lenne egyenértékű. Ezt a különbséget sok szállodaigazgató szerint egyszerűen nem lehet megugrani, az árak ugyanis nem emelhetők olyan mértékben, hogy ezt ki lehessen gazdálkodni egy alapvetően munkaerőigényes ágazatban.
Az egyik probléma, hogy az elmúlt években a tulajdonosok csak a legszükségesebb beruházásokat végezték el, olyan felújítás pedig elvétve akadt, amivel egy hotel jelentős fejlesztéseket tudott volna eszközölni. Egy ezredfordulón kialakított szobabelsőről minden fotó az akkori enteriőrt tükrözi, de ha más nem, a látogatói kommentekből kiderül, hogy az adott szálloda „nem a legjobb”. Márpedig ilyenkor a vendégek egyből másik szálláshely után néznek. Ha nincs minőségi változás, akkor jönnek az olcsó megoldásokat kereső turisták, akik semmilyen kiegészítő szállodai szolgáltatást nem vesznek igénybe. Ilyen vendégkörrel nem termelhetők ki a megemelt bérek, és ezzel a kör be is zárult.
Airbnb
Külön fejezetet igényelne az airbnb jelentette kihívásokhoz való alkalmazkodás. Nem kérdés, hogy a szállodai szolgáltatásoknak mindig lesz kereslete, hiszen egy konferenciaszervező számára nem megoldás, hogy 200 különböző airbnb szolgáltatóval tárgyaljon 400 fő elhelyezéséről, de az új piaci szereplő jelenléte világos irányokat jelöl ki a hotelszakma számára is. Előtérbe kerülnek a fiatalos „lifestyle” brandek, ahol a vonzerőt a design és a személyre szabott szolgáltatások jelentik. Mindenki az „újat”, vagy a „mást” keresi, valósággal menekülnek a klasszikus sémáktól és megoldásoktól. Igaz az is, hogy előtérbe kerülnek azok a minőségi hostelek, amik akár több árszegmenst is meg tudnak célozni. Ezeknél a foglalók elsődleges szempontja az ár, az elhelyezkedés, valamint a létező összes technológiai vívmányhoz való hozzáférés. A free wifi már rég nem extra, sőt alapelvárás a jó internetkapcsolat.
Mindez azt jelenti, hogy a következő főszezonra kritikussá válik az újonnan épített, vagy átépített, és stratégiai szinten is újragondolt szálláshelyek, illetve a 2000, vagy annál régebb óta változatlanul üzemeltetett szállodák közötti szakadék. Az újak képesek lehetnek kitermelni a versenyképes béreket, éppen ezért el is szívják a munkaerőt onnan, ahol a tulajdonosok nem tudnak, vagy nem hajlandók komoly fejlesztéseket végrehajtani.
Az új és a „régi” közötti olló elnyílását ideig óráig ellensúlyozhatja, hogy Magyarország egyre vonzóbb turisztikai célpont (Budapest számos turisztikai magazin szerint a TOP10 utazási desztinációba tartozik), de ez a felállás sokáig nem tartható, hiszen, amint azt már bemutattuk,
a közeljövőben óriási új hotelkapacitás lép működésbe Magyarországon,
és ezek biztosan ki fogják elégíteni az új idők új – és fizetőképes – érdeklődőit.
Az Ibis Styles Budapest Airport Hotel makettje a bokrétaavató ünnepség napján a Liszt Ferenc Nemzetközi Repülőtér 2-es terminálja mellett 2017. május 24-én.Fotó: Máthé Zoltán / MTI
Nem kérdés, hogy a magyar szakember – ideértve a pincéreket, szobalányokat, és takarító személyzetet is – állomány megindul ezek felé az intézmények felé, és ez a külföldön szerencsét próbálókkal együtt végzetes kihívások elé állítja a hotelszakma megújulás nélküli, azaz nagyobbik hányadát."
Hungary,2017-08-22,Index.hu,https://index.hu/gazdasag/2017/08/22/mit_tehet_egy_ceg_ha_tulsagosan_szeretik_a_termekeit_a_nacik/,"Mit tehet egy cég, ha túlságosan szeretik a termékeit a nácik?","Kellemetlen helyzetbe került egy dekorációs fáklyákat gyártó amerikai cég, a Tiki Brand. Pedig tényleg nem akartak semmi rosszat: ahogy honlapjuk üdvözlő szövege is írja, ők csupán meghitt családi sütögetésekhez árulnak különböző méretű fáklyákat. Aztán különböző szélsőjobboldali csoportok több száz fáklyát vásároltak tőlük charlottesville-i felvonulásukra, és máris kész volt a balhé.
A felvonuláson kiszúrt fáklyák nem vetettek túl jó fényt a Tiki Brandre: azon kívül, hogy persze elég vicces, hogy a „fehér faj” önjelölt védelmezői polinéz bambuszfáklyákkal mentek tüntetni, a termékek gyártójának sem tett jót az ügy.
Többen már Twitteren is jelezték, hogy legszívesebben visszavinnék a boltokba saját tikifáklyáikat. Azt egyelőre nem tudni, mennyire fog ártani a cég bevételének, hogy sokan a neonácikkal azonosítják egyik legnépszerűbb terméküket, mindenesetre máris magyarázkodni kezdtek.
A vezérigazgató közölte, a vállalat elutasítja, és elszomorítónak találja a fáklyák használatát.
A Tiki Brand nem az első cég az utóbbi időben, ami hasonló állásfoglalásra kényszerült. Nemrég a Skittles és a Tic Tac is megszólalt, előbbi egy Donald Trump Jr. által közzétett, a migránsokat cukorkához hasonlító tweet okán, utóbbi pedig szimplán azért, mert az akkor még csak elnökjelölt Donald Trump így beszélt egy női riporterről: ""Bekapok egy-két Tic Tac-ot arra az esetre, ha elkezdem csókolgatni.""
Új jelenség a politikai állásfoglalás
Régen szinte elképzelhetetlen volt, hogy a politikától egyébként teljesen független kereskedelmi márkák így belefolyjanak a politikába, a helyzetet azonban a szociális média térnyerése megváltoztatta. A vélemények a neten villámgyorsan terjednek, egy-egy kiragadott mondatból könnyen mém lehet, mindez pedig gyakran reakcióra kényszeríti a cégeket.
Nem is olyan régen még abszurdnak tűnt volna, hogy egy fáklyagyártó cég közleményt adjon ki arról, termékei nem náci felvonulásokra, hanem otthoni grillezésekre valók, és olyan kijelentésekre sem volt szükség, mint hogy ""A Tic Tac tiszteli a nőket"", vagy hogy ""A Skittles egy cukorka. A menekültek emberek. A kettőt nem lehet összehasonlítani"". Az ilyen dolgokat nem kellett kimondani, valahogy természetesnek, maguknak értetődőnek tűntek. Aztán jött az internet, és a virális tartalmak.
""A cégek egyre kevésbé irányítják a saját imidzsüket"" - nyilatkozta a Yahoo Finance-nek Michael Priem, egy reklámügynökség igazgatója.
De az okos marketingesek már tudják, mikor kell közbeavatkozniuk, és megváltoztatniuk azt az irányt, amerre mások elvinnék a brandjüket.
A nácizmus és a bigottság elleni kiállás mögött persze a legtöbbször üzleti érdekek húzódnak. A tömegmárkáknak legtöbbször érdekük a teljes semlegesség, hogy a lehető legnagyobb vásárlói réteget lefedhessék. Amikor Trumphoz, vagy a charlottesville-i neonácikhoz hasonló csoportok megosztják a célközönséget, a vállalatok szeretnék a legkevesebb potenciális vásárlót elveszíteni, ez pedig megkívánja a szembehelyezkedést a szélsőségekkel.
Néha azonban olyan is van, hogy a semlegesség kinyilvánítása jár veszteségekkel: az Under Armour ruházati cég például állítólag rosszul járt a neonáciktól való elhatárolódással, szembe kerültek egy elég erős vásárlói bázissal. A cég most szakértők szerint akár rosszabbul is teljesíthet, máris rengeteg Trump-támogató hirdetett bojkottot ellenük, és küldött nekik írásos fenyegetéseket.
A Pepsi lejáratta magát vele
A szükséges helyezkedésen kívül már arra is láttunk példát, hogy egy cég mindenféle külső hatás és brandmentési szándék nélkül tegyen közzé politikai tartalmat.
Tüntetők Charlottesville-ben, augusztus 12-én.Fotó: Chip Somodevilla / Getty Images Hungary
Talán a legjobb példa erre a Pepsi hírhedt áprilisi reklámja. A fotózásról kiviharzó, a sorfalban álló rendőrt kólával kínáló Kendall Jennerrel futó reklám heves reakciókat váltott ki: sokan érezték úgy, hogy a cég elbagatellizálja a világban zajló konfliktusokat, tüntetéseket. Habár a Pepsi visszavonta reklámot, és közleményben fejezte ki, hogy ők igazából csak egy globális üzenetet akartak közvetíteni egységről, békéről és egyetértésről, itt már tisztán látható volt, hogy nem sült el jól a dolog.
Mások is könnyen mellényúlnak
A Pepsin kívül is bőven akadtak cégek, amik lábon lőtték magukat a szerepvállalásukkal. Miközben az Uber és az Airbnb is aláírta a Trump utazási tilalma elleni, Legfelsőbb Bíróságnak szóló petíciót, a két cég mégsem volt biztos saját kiállásában. Az Airbnb például csak hosszas huzavona után volt hajlandó a Super Bowl alatt egy a beutazási tilalmat burkoltan támadó, különbözőséget és befogadást ünneplő reklámot lehozni, az Uber pedig még ennél is kétarcúbban foglalt állást.
Amikor ugyanis a New York-i Kennedy reptéren elkezdték őrizetben tartani a hét, utazási tilalom által érintett országból való utazókat, a taxisok egyöntetűen bojkottálták a repteret, és nem vállaltak oda tartó fuvarokat. Az Uber viszont ennek pont az ellenkezőjét csinálta: bejelentették, hogy kedvezményes rátákkal fuvarozzák az utasokat a reptérre és vissza. A nyilvánvaló nyerészkedés után napokkal pedig ismét a másik oldalon voltak: a cég közleményben fejezte ki, hogy az utazási tilalom mereven ellenkezik a cég nézeteivel. A következő héten pedig Travis Kalanick, az Uber vezérigazgatója bejelentette lemondását (amihez viszont ezen a botrányon kívül sok egyéb, például a szexuális zaklatások vádja is hozzájárult).
Kérdéses még, mi lesz ezután a sorsa a Tiki Brandnek, vagy épp a charlottesville-i események után a Trump oldaláról lelépő tucatnyi cégvezetőnek. Az viszont már mindenképpen látszik 2017-ben a cégek nem élhetnek teljes politikai vákuumban: előbb vagy utóbb valószínű, hogy olyan helyzetbe kerülnek, ahol állást kell foglalniuk, vagy vállalniuk, hogy a csendben maradással foglalnak állást."
Hungary,2017-08-18,Index.hu,https://index.hu/gazdasag/ingatlan/2017/08/18/becs_befenyitett_az_airbnb-nek/,Bécs befenyített az Airbnb-nek,"Lejárt a korábban megadott féléves türelmi időszak, így Bécs most már kötelezi az Airbnb-t és a versenytársait, hogy jelentsék be az államnak a szállásadóikat. Így pedig a város könnyebben be tudja talán hajtani a 2,5-2,8 százalékos idegenforgalmi adóját, közölte Bécs külképviseleti irodája.
A szigorítás óta több 50 százalékkal növekedett Bécs városának a magánszállások után befolyó bevétele. Darabra is többen fizettek, tavaly alig ezer bejelentett szállásadó fizetett ilyen adót, idén már 1446. Ez persze még mindig nem olyan sok, ha figyelembe vesszük, hogy nagyjából 8 ezer bécsi szállást hirdetnek az Airbnb-n jelenleg is. 
Az adócsaló szállásadóknak pedig már nem 420 eurós büntetéssel kell szembenézniük, hanem 2100 euróssal. Az ebből befolyó pénzt címkézetten idegenforgalmi célokra használja fel az önkormányzat."
Hungary,2017-08-13,Index.hu,https://index.hu/kulfold/2017/08/13/tonkreteszik_a_turistak_a_varosokat/,"Húzz el innen, turista, pokollá teszed az életünket","Miközben a Lucifer nevű hőhullám miatt tombol a forróság idén nyáron Európában, a hőmérséklettel együtt nő a feszültség is a turisták körében népszerű városok és a helyiek között, írja összefoglalójában a Guardian.
A lap sorra veszi, hogy idén már volt tüntetés és turistaellenes akció Velencében és Barcelonában, legújabban pedig Dubrovnikban borultak ki a sok ember miatt az ott élők. 
Az Arran turizmusellenes demonstrációja Mallorca szigeténFotó: arran.cat
A barcelonai tiltakozásokat szervező csoport neve Arran, ez egy katalán nacionalista párt ifjúsági tagozata. Ők bicikliket rongálnak meg, turistabusz-gumikat szúrnak ki, hogy elijesszék az idegeneket (lásd az alábbi videót). Az Arran egyik tagja azt mondta a BBC riporterének, hogy
a turisták manapság elüldözik a városokból az ott lakókat, és ártanak a környezetnek is.
Mariano Rajoy spanyol miniszterelnök szélsőségesnek nevezte az Arran nézeteit, annak ellenére hogy Spanyolországban tényleg rengeteg a turista és sok gondot is okoznak. Spanyolországban 75,6 millió turista járt tavaly. Barcelonában sok szálláshely engedély nélkül hirdet az Airbnb-n, ellenük már korábban is szigorúan léptek fel, ennek ellenére a 16 ezer szállásból körülbelül hétezernek nincs engedélye. Mallorcán és San Sebastiánban is voltak már tiltakozó megmozdulások, egy turizmusellenes tüntetést augusztus 17-re, Semana Grandére, ""Nagy Hétre"", a baszk kultúra egy fontos ünnepére szerveznek.
Olaszországban is vannak problémák. Az 55 ezer lakosú, évi 20 millió turistát fogadó Velencében kétezren tüntettek az emelkedő lakbérek, a nagy turistahajók és az általuk okozott szennyezés ellen. Júniusban arról is szó volt, hogy meg fogják tiltani, hogy még több szálláshelyet nyissanak a városban. Rómában június óta tilos híres szökőkutak közelében enni, és tilos éjszaka közterületen alkoholt inni. Milánóban a Darsena városrészben nyárra betiltottak mindent, az ételt árusító teherautóktól a szelfibotokig.
Dubrovnikba is rengetegen érkeznek hajóval, sokszor annyira megtelik az óváros, hogy egyszerűen nem bírja el ezt a terheltséget. A polgármester kamerákat szereltetett fel, hogy nyomon kövessék, hány ember van az óvárosban, így ha kell, le tudják lassítani, vagy akár állítani a belépést. Sőt: a Telegraph-nak azt mondta Mato Franković, a júniusban megválasztott polgármester, hogy két éven belül az Unesco által javasoltnál is kevesebben, napi 8000 helyett 4000 turistát fognak beengedni majd a város három kapuján, és akár a turistahajók kikötését is megakadályozzák majd.
""Nem azért vagyok, hogy boldogabbá tegyem az embereket, hanem, hogy a városban élés minőségét javítsam"", mondta, hozzátéve: pénzt fognak veszíteni, talán egymillió eurót is a következő két évben, de hosszútávon sokkal többet profitálnak majd mindebből. Tavaly a városban 529 hajó állt meg, 799 ezer 916 turistát öntve a városra.
A partiszigetként ismert Hvar is lerázná magáról a buliimidzset, és elkezdte büntetni a randalírozó turistákat. Ez a probléma Budapestet is elérte, mi itt írtunk róla.
A World Tourism Organization (UNWTO, turisztikai világszervezet) főtitkára Taleb Rifai azt mondta a Guardiannek:
Az, hogy növekedett a turistákkal szemben való ellenségesség, az egy nagyon komoly helyzet, amit komolyan is kell kezelni.
Az nyilván nem elérhető cél, hogy meggátolják a turisták érkezését az említett országok. Az UNWTO szerint különböző módszerekkel lehet élhetőbbé tenni a turistáktól zsúfolt városokat. Például, hogy a híres látványosságokon kívül ráirányítják a látogatók figyelmét más programokra, kevésbé ismert nevezetességekre.
Turistatömeg a római Spanyol térenFotó: Marka / Getty Images Hungary
Duncan McCann, a New Economics Foundation kutatója szerint a régi európai régi városokat már csak az elrendezése is alkalmatlanná teszi a nagy tömeg fogadására a kis utcák összevissza hálózatával. ""Az emberek elkezdik úgy érezni, hogy elfoglalták őket."" Ráadásul sokan, akik eddig szívesen utaztak Észak-Afrikába, most a terrorveszély miatt inkább Európát választják. Ez számszerűen is kimutatható, az elmúlt öt évben tényleg egyre több turista van Európában, és McCann szerint ez nem is fog változni.
Azt gondolom, hogy a tiltakozás nem fog alábbhagyni, amíg a politika nem foglalkozik megfelelő módon a problémával
- mondta McCann.
Ez mindenkinek az érdeke lenne, hiszen a turistaözön nyilván nem csak az ott lakóknak rossz, odalátogatóként is frusztráló, ha reggel 9-kor már egy maréknyi hely sincs a parton, vagy órákat kell sorban állni egy múzeumban. 
Sorbanállás a Szent Péter térenFotó: Sean Gallup / Getty Images Hungary
Hogy akkor hova kell menni? Egy bankkártyacég például összeállított egy listát a világ titkos jó helyeiről. Olyanokról, amiket érdemes megnézni, de sokan mégsem tudnak róla, így tömeg nélkül lehet élvezni az utazást, és valószínűleg az árak sem lesznek az egekben. Magyarországról a Balaton-felvidék, ""Magyarország mini-Toszkánája"" van benne, ahol 13 (4000 Ft) euróért már jót lehet enni, és 20 euró (6100 Ft) alatt lehet szállást találni."
Hungary,2017-08-08,Index.hu,https://index.hu/gazdasag/2017/08/08/zsidai_roy_pest-buda_hitel_budai_var/,Zsidai Roy milliókat keres a budavári önkormányzattól bérelt lakásokon,"Zsidai Zoltán Roy budavári étterem- és szállodamogul már nagyon sok jó üzletet kötött a budavári önkormányzattal: az éttermébe igyekvő vendégek ingyen parkolhatnak, a konyhája jó ideig engedélyek nélkül működhetett, de az, amiről a Hvg.hu adott hírt kedden, minden eddigit leköröz. Kiderült ugyanis, hogy
Zsidai 114-szeres áron adja ki az önkormányzattól bérelt szállodájának apartmanjait,
vagyis milliókat keres a kerület fideszes vezetésének jóvoltából. A szóban forgó szálloda a Pest-Buda Hotel a Fortuna utcában, amely önkormányzati tulajdon, a szobái pedig önkormányzati bérlakásokként vannak nyilvántartva a polgármesteri hivatalban. Ennek a 2016-ban felújított szállónak a luxusapartmanjait napi 38-88 ezer forintért adja ki a Zsidai-csoport, miközben az önkormányzatnak összesen havi 126 ezer forint bérleti díjat fizet az összes átalakított lakásért. 
A Fortuna utca a budai VárbanFotó: Jászai Csaba
A boutique hotel legdrágább, Mátyás-templomra néző két tetőtéri szobájáért egyenként 290 eurót, vagyis kb. 88 ezer forintot kérnek el egy éjszakára, miközben a két lakásért összesen 46 077 forintot kap az önkormányzat havonta, ahogy ez a Hvg.hu-nak nagy nehezen kiadott önkormányzati adatokból kiderül. Vagyis ha azt vesszük, hogy egy szoba Zsidainak 23 ezer forintba kerül egy hónapban, és havonta 2,6 millió forintot kereshet rajta, akkor kijön a fent emlegetett 114-szeres ár. 
A többi szobán is hasonlóan jól keres az Orbán Viktor lányával is jó kapcsolatban álló étterem- és szállodatulaj, azokért ugyanis havi 16-38 ezer forintot fizet, miközben napi 38-65 ezer forintért adja ki őket. 
Igaz, a szálloda épületét a Zsidai-csoport a budavári jegyző szerint saját költségen újította fel 2016-ban, miután megszerezte az épület összes lakásának bérleti jogát, félig nyilvános pályázaton, félig az előző bérlővel cserélve, majd a négy önkormányzati lakást egy szerződésbe összevonva. Ez persze nem indokolja meg, hogy miért adja olyan olcsón az önkormányzat a lakásokat, miközben úgy is többet keresne rajtuk, ha maga adná ki őket az Airbnb-n. A portál ezzel kapcsolatos kérdéseire se az önkormányzat, se a Zsidai-csoport nem válaszolt.
Frissítés: Cikkünk megjelenése után reagáltak Zsidaiék, levelükben többször is hangsúlyozzák, ezek az egyébként műemléki védettséget élvező lakások tényleg nagyon rossz állapotban voltak, és ők azt magánvagyonból újították fel."
Hungary,2017-07-23,Index.hu,https://index.hu/urbanista/2017/07/23/lombhaz_veroce_torpehaz_leanyfalu_ingatlansalata/,"A nyolcadik képen a halál. És kiadó Verőcén egy lombház
Hét remek hirdetés erre a hétvégére is","Fotó: facebook.com/walnuTREEhouse
7. ""Magas lakóknak nem ajánlom!""
A hirdetés szerint ""a ház osztott terei intim-KIS méretűek"", majd hozzáteszi az ingatlanos, hogy ""ez a képekből nem derül ki"". Naná, hogy elkezdtem vizsgálni a fotókon a nyomait, vajon tényleg minden méretarányosan le van-e kicsinyítve, de nem nagyon találtam jelét a használati tárgyakhoz viszonyítva sem. Ti? (Kösz Klári!)
6. Kiadó az Andrássy út egyik legszebb palotája
Legalábbis 1600 négyzetmétert lehet bérelni a Krausz-palotában. Lotz-freskók, Jungfer-kovácsoltvasak, gyönyörű épületszobrok. Ráadásul szép fotók vannak róluk a hirdetésben. (Kösz Klári!)
5. A nyolcadik képen megjelenik a halál
Úgy hangzik, mint valami átok, de tényleg. Egész alakosan. (Kösz Erika!)
4. Kevés részlet van fenn erről a zuglói villáról
De azok alapján gyönyörű lehet. (Kösz Klári!)
3. Tök jópofa lombház az Airbnb-n
Verőcén. Állítólag ugyanaz csinálta, aki ezt is. (Kösz Árpi!)
2.Nektek mennyire jön be egy ennyire téglaház?
Kicsit már egysíkú ez a burkolat, de valahogy mégis tetszik.
1. Minden bútor zongorából
Asztal, fotel, szekrény. (Kösz Orsolya!)
***
Róluk se feledkezzünk meg!
Egy csomó izgalmas ingatlanhirdetés az Index Mindeközben rovatában szokott landolni, vagy épp külön cikket kap, de hogy ne kallódjanak el, idegyűjtöm őket is, amik a legutóbbi ingatlansaláta óta jelentek meg:
Háromszintes parasztház 42 millióért
Ö ö ö, erre mi szükség volt?
***
 Felesleges kommenteket elkerülendő: az ingatlansalátában nem csak béna ingatlanhirdetések vannak, hanem bármi, ami érdekes. Tudsz te is valami ütőset? Jöhet az urbanista@index.inda.hu címre - kösz!
Még több izgalmas ingatlanhirdetésért kövesd az Urbanistát a Facebookon!
Urbanista"
Hungary,2017-07-19,Index.hu,https://index.hu/nagykep/2017/07/19/havanna_magyar_szemmel_egy_csoda/,Havanna magyar szemmel egy csoda!,"Bánkuti András a magyar fotósélet egyik aktív és meghatározó szereplője. 1995-től a HVG fotórovatának vezetője volt, másfél évtized alatt az ország egyik legerősebb csapatát kovácsolva össze. 1998-tól a Fotóriporter magazin főszerkesztője, a Magyar Fotográfusok Házának egyik alapítója. Neki köszönhetjük a sajtófotó-kiállításokhoz kapcsolódó Az év fotói könyvet is. Kuratóriumok, szakmai szervezetek vezetőségének állandó tagja. Első gyakornokoskodása óta számos szerkesztőség fotóriportere volt már, jelenleg a Digitális Fotó Magazin főszerkesztője. Évekig követte a Győri Balett életét, fotózott szkinhedeket, punkokat és Mátyás téri prostituáltakat. A kilencvenes években rendszeresen jelentek meg fotói a New York Timesban és a Guardianben. Legutóbb Kubában járt – a karibi országban készült képeiből válogattunk.
Sehol egy ingerült szó, egy rossz megjegyzés, csak nevetés, zene. Pedig nagy a szegénység. Havanna egyes kerületei romvároshoz hasonlítanak, a szecesszió és az amerika art deco nyomai a házakon megejtő szépségű múltról beszélnek. A tűzfalakon Fidel Castro, Che Gevara és José Marti portéi, és a tőlük vett idézetek olvashatók különféle Kubát éltető szlogenek mellett. A főváros forgalma egy álmos vidéki magyar kisvároséhoz hasonlít, kivéve a világ minden színében pompázó rozsdamarta amerikai old timereket. Kuba lassan változik, már látni a kezekben mobiltelefont, itt-ott van internet, néhány magánvállalkozás is feltűnt: az óriási turistaáradat miatt megengedett a szobakiadás, és van már Airbnb is. És mindennek megkérik az árát: a kettős fizetőeszköz-rendszerben a külföldiek számára fenntartott valutát, a CUC-ot egy az egyben váltják az Euróval.
Különös zárt világ, keveréke a mi régi szocialista múltunknak és a karibi világ attitűdjének. Egészen addig ilyen is marad, amíg az amerikaiak és a nemzetközi nagyvállalatok vissza nem térnek. (Bánkuti András)  
2011-ig csak állami engedéllyel lehetett új autót beszerezni, elsősorban magas rangú hivatalnokoknak, sportolóknak, művészeknek sikerült. 2011 előtt csak azokat az autókat cserélték egymás között a helyiek, amik az 1959-es forradalom előtt az országban voltak.                        (Fotó:
                        Bánkuti András)
A legtöbb turista Kanadából és Európából érkezik, de évente legalább 30 ezer amerikai szegi meg az Egyesült Államok törvényeit és utazik a tiltás ellenére Kubába. A 2016-ban Obama elnök támogatásával újraindultak a közvetlen járatok, de azokra csak alapos indokkal lehet jegyet venni.                        (Fotó:
                        Bánkuti András)
 (Fotó:
                        Bánkuti András)
 (Fotó:
                        Bánkuti András)
A városban erőteljes a rendőri jelenlét, az egymással hangoskodó turistákat ugyanúgy lecsendesítik, mint a kubaiakat.                        (Fotó:
                        Bánkuti András)
Esténként a gyengén világított utcákon sétálni a sok gödör, törött járdaszegély miatt felér egy túlélőtúrával.                        (Fotó:
                        Bánkuti András)
 (Fotó:
                        Bánkuti András)
Az amerikai zászló mindenféle funkcióban megjelenik: függöny, térelválasztó, gatya, vagy trikó.                        (Fotó:
                        Bánkuti András)
 (Fotó:
                        Bánkuti András)
Havannában, azaz teljes spanyol nevén San Cristóbal de La Habanában 2,2 millió ember él.                        (Fotó:
                        Bánkuti András)
 (Fotó:
                        Bánkuti András)
 (Fotó:
                        Bánkuti András)
 (Fotó:
                        Bánkuti András)"
Hungary,2017-07-12,Index.hu,https://index.hu/gazdasag/2017/07/12/szorakozohelyek_nyitvatartas_belvaros_bulinegyed_ejszakai_polgarmester/,Mostohagyerek Budapest éjszakai élete,"2017 nyarára új lendületet vett Budapesten a vendéglátósok helyi szintű szabályozása. A IX. és a VIII. kerületben a közelmúltban új szigorítások léptek életbe, bezáratták az Aurórát, máshol kitiltják a sörbicikliket, a bulinegyednek otthont adó Erzsébetvárosban pedig megindult a helyi lakosok önszerveződése. A szórakozóhelyek és a helyi lakosság egymás mellett élése világszerte fejtörést okoz a népszerű turistacélpont városok vezetésének, szinte lehetetlen feladat a tökéletes egyensúly kialakítása. Budapesten nehezíti a pályát az elmúlt évek hirtelen turisztikai fellendülése, összehangolt stratégia helyett azonban az egyes kerületek a rendpárti túlkapások és a totális tanácstalanság között csaponganak. De más városok is járnak hasonló cipőben, így van honnan ötleteket meríteni, és talán végre beindul az építő párbeszéd a témáról.
A VIII. kerületi önkormányzat június elején erőteljes üzenetet küldött azoknak, akik már elkönyvelték a Józsefvárost új bulinegyedként: a közgyűlés többféle, az éjszakai életet érintő szigorítást is megszavazott. A vendéglátósokat legérzékenyebben a nyitvatartási időre vonatkozó korlátozások érintik. Kocsis Máté kerületében 2017. június 15-től
a kocsmák teraszai nem üzemelhetnek este 10 után;
ha valaki új helyet nyitna a kerületben, annak külön engedélyt kell benyújtania az éjszakai nyitvatartáshoz (este 10-től reggel 6-ig), és ezt el kell fogadtatnia a környékbeli házak közgyűlésével is;
a már meglévő helyek éjszakai nyitvatartását is megtámadhatják a környező házak, ha problémát észlelnek.
Az új szabályok mellett a szigorodást az is jól mutatja, hogy a VIII. kerületi jegyző június végén némileg ellentmondásos körülmények között bezáratta az Auróra két kocsmáját, amelyre már a csendrendelet születésénél korábban fente a fogát az önkormányzat.
A IX. kerületben majdnem ugyanilyen szabályozás lépett életbe tavasszal, bár ott az új helyek éjjeli nyitvatartását első körben még a lakókon nem, csak az önkormányzaton kell átvinni. 
Az új keletű szabályok által érintett vendéglátósok egyelőre nincsenek felháborodva, az általunk felkeresett kocsmaüzemeltetők most inkább kivárják, hogyan is fog kinézni az új felállás a gyakorlatban. Ezek a szabályok rossz kézben nagyon kellemetlenek lehetnek, de ha az önkormányzat rugalmasan áll hozzá, akkor nem lesz gond, értékelték a helyzetet többen.
„Egyelőre jók a tapasztalatok, beindult a párbeszéd, és decemberhez képest óriási eredmény az, ahol most állunk” – kommentálta Mann Dániel, a Grund vezetője a józsefvárosi rendeletet. Az aggodalom tárgya egyébként leginkább a kiszámíthatóság hanyatlása az amúgy is hektikus vendéglátóiparban: a szektorban jellemző megtérülési mutatók mellett a helyek gazdái legalább öt-tíz évre terveznek egy beruházással,
a rendeletek viszont kinyitják a lehetőséget az esetleges önkormányzati önkény előtt.
Fotó: Papp Eszter
Ugyanerről az aggályról számolt be az Indexnek Baranyi Krisztina, aki a Ferencvárosban ellenzéki önkormányzati képviselő. Baranyi úgy látja, a IX. kerületi rendszerben semmi sem garantálja az objektivitást, akár egy-egy, nem is feltétlenül jogos feljelentés alapján is megvonhatják egy hely engedélyét. Maga is vett részt olyan testületi ülésen, ahol mondvacsinált indokokkal rövidítették egy Tompa utcai kocsma nyitvatartását, miközben a mellette levő, ugyanolyan profilú helynél minden maradt változatlan.
A bulinegyed lakói már nem bírják
Ehhez képest furcsának tűnik, de évek óta érzékelhető masszív helyi ellenállás mellett pont a fő budapesti buliközpont, a Belső-Erzsébetváros tartja megengedő (de még így sűrűn áthágott) szabályait, és nem látszik, hogy ez változna a jövőben. A lakók pedig attól félnek, a környező városrészek bekeményítése még több embert tolhat át a kerületre, ami már végképp túlmenne a tűréshatárukon. Ezt súlyosbíthatja, hogy június utolsó napjaiban a VI. kerületből is kitiltották a sörbicikliket.
A belső-erzsébetvárosi lakosságnál a szomszéd kerület új rendelete volt az utolsó csepp a pohárban. A hosszabb ideje közösségi oldalakon gyülekező elégedetlenek egy kisebb része aktivizálta magát, és Élhető Erzsébetváros néven új csoportot hozott létre, amely az egymás közti puffogáson túllépve megpróbál valódi érdekérvényesítésbe kezdeni a kerületben. Júniusban alternatív lakossági fórumot tartottak, és összeállítottak egy javaslatcsomagot is, amelyet eljuttattak a kerület vezetésének.
A polgármestert nem nagyon érdekli
Ezekre azért került sor, mert hiába próbáltak az önkormányzattól tematikus közmeghallgatást kérni a lakosság és a vendéglátósok részvételével az ügyben, elutasító választ kaptak. A kérésre Vattamány Zsolt polgármester némileg cinikusan annyit közölt, minden évben szoktak tartani közmeghallgatást, az ideire még nem került sor, de várják ki az őszt a lakók, majd akkor lesz. Csakhogy a lakók éppen a most következő három hónaptól, a főszezontól tartanak leginkább, így sovány vigasz lesz számukra, ha utólag kipanaszkodhatják magukat a polgármesternek.
Pláne, hogy a városrész vezetőinek kommunikációja alapján nem úgy tűnik, mintha akár ősszel, akár máskor szívesen foglalkoznának a kérdéssel. A bulinegyedről a VII. kerületi képviselő-testület ellenzéki tagjai, például Szűcs Balázs és Németh Gábor, illetve a DK-s Oláh Lajos, Erzsébetváros országgyűlési képviselője is kérdezték Vattamányt az elmúlt hetekben.
A válaszokból tökéletesen átjön, mennyire más dimenzióban él (az egyébként Budán lakó) polgármester és köre, mint az erzsébetvárosi valóság: elsorolja a bulinegyedre vonatkozó jogszabályi előírásokat, majd végigveszi az egyébként szükséges, de a helyiek szerint érzékelhetően nem elégséges vagy a gyakorlatban nem működő kerületi intézkedéseket (mint például a nyílászárócsere támogatása, a sörbiciklik elméleti kitiltása, a fokozott hatósági jelenlét az utcákon).
Fotó: Papp Eszter
Mi is megkerestük a polgármester hivatalát konkrét kérdésekkel, de ugyanúgy csak a fenti, „nincs itt semmi látnivaló” hangulatú sablonlevél kivonatát kaptuk meg válaszként. A kerület vezetése többek között arra sem felelt, hogy a nyilvánvaló igények ellenére miért nem hívtak össze érdekegyeztető fórumot a lakosok és a kocsmatulajdonosok részvételével. És azt sem árulták el, mikorra várható olyan, az éves költségvetési tervben szereplő tételek tényleges megvalósulása, mint a nyilvános vécé létesítése a Kazinczy utca – Király utca sarkán, vagy a Klauzál tér éjjeli őrzése. 
Szavazatokat ér a szigor, csak néhol nem eleget
A budapesti példákból úgy tűnik, a kerületi politika egyéni sajátosságai sokkal inkább befolyásolják a vendéglátóhelyek szabályozását, mint a pártpolitika és az abból levezethető világnézeti kérdések, vagy a probléma tényleges nagysága az adott városrészen. Kocsis Mátéék úgy léptették életbe a vendéglátósok számára messze a legfenyegetőbb rendeletet, hogy viszonylag kevés, éjjel is nyitva tartó szórakozóhely van a Józsefvárosban, a IX. kerület szintén nem annyira a féktelen éjszakai életről híres. Erzsébetvárosban viszont a lakók panaszai süket fülekre találnak, pedig mind a három kerületben fideszes a polgármester.
A magyarázat valószínűleg egészen prózai: azokban a kerületekben, ahol az eddigi tapasztalatok alapján bejött a politikusoknak a rendpárti arculat, rákapcsoltak, hogy az önkormányzati választások idejére legyen mit felmutatni ezen a téren. A legbiztosabb szavazótábort kerületi szinten is a középosztály idősebb korcsoportja jelenti, akiknek nagyobb része üdvözli az ilyen intézkedéseket.
Persze az optimális szavazatmaximalizáló stratégia kialakításában az is sokat számít, mennyire koncentráltak a konfliktusok a térben: minél kevesebb szavazókerületet érint a probléma, annál könnyebben lesöpörhető az asztalról attól függetlenül, mennyire szenvedik meg az adott terület lakói. A belső-erzsébetvárosi lakosság partvonalra kerülésében a nemtörődömség és tanácstalanság mellett fontos tényező lehet kerületi forrásaink szerint, hogy
a fideszes vezetés simán behúzza a 2019-es választásokat úgy is, ha lemond erről a három választókerületről
(mint ahogy kettőben már legutóbb is az ellenzéki jelölt nyert).
Fotó: Szigetváry Zsolt
Arról nem is beszélve, hogy a VII. kerületi turistadömping a GDP-ből növekvő szeletet kitevő turizmus egyik legfontosabb oszlopa. Tavaly több mint 7,5 millió vendégéjszakát töltöttek Budapesten külföldiek, köztük egyre többen vannak a bulituristák. Vagyis akár nemzetgazdasági érdekként is felfogható a gyeplő elengedése, csak hát ez a helyieket valószínűleg ugyanannyira nem vigasztalja, mint a Novalja nevű horvát tengerparti város lakóit, akiktől július elején bocsánatot kért a polgármesterük a turisták vállalhatatlan viselkedése miatt. 
Szerveződnek az elégedetlenek
A dolog érdekesebb része ott kezdődik, ahol a kerületi politika véget ér, és beindul az alulról szerveződő városi érdekcsoportok közti párbeszéd. Az utóbbi hónapok történései több új lobbiszervezetet is szültek, amelyek az éjszakai életet reformálnák meg különböző irányból.
A cikk elején hivatkozott VII. kerületi Élhető Erzsébetváros a 2010-es évek elején létrehozott Klauzália Facebook-csoport tagjaiból nőtte ki magát, és az első benyomások alapján jóval kompromisszumkészebbnek tűnik a korábbi lakossági hangoknál. Feltűnésükkor eleve rögtön háromoldali egyeztetési fórum összehívását próbáltak meg kiharcolni az önkormányzattól, amelyen a vendéglátósok és a kerület képviselői tárgyalhattak volna a lakókkal. A polgármesterhez eljuttatott 7 pontos javaslatcsomagjuk nagyobb része is a már létező szabályok hatékonyabb betartatására irányul (pl. sörbiciklik kitiltása), bár akad közte olyan is, ami igen nehezen tűnik kivitelezhetőnek (pl. mélynyomók használatának teljes tiltása). 
A csoport képviselői beszélgetésünk alatt többször hangsúlyozták, hogy nem a vendéglátóhelyek ellen vannak, még a késő estig nyitva tartó kocsmák közt is kevesebb az olyan, amellyel komoly és hosszú ideje megoldatlan problémákat tapasztalnak a helyiek. Pozitív példaként került elő például a Madách téri Központ, amellyel sok konfliktus után az utóbbi időben rendeződni látszik a viszony, de itt sem az önkormányzat fellépése segített. Az önkormányzathoz forduláshoz képest
általában sokkal járhatóbb útnak tűnik a szórakozóhely közvetlen felkeresése 
a csoporttagok tapasztalata szerint, ezért is szeretnék, ha létrejönne olyan érdekegyeztető fórum, ahol sikerülne párbeszédet kialakítani.
A kerület részéről egyelőre azonban szinte csak falakkal találkoztak: a közmeghallgatási kérelmet elutasították, az egyes esetekben a jogorvoslat lassú és nehézkes, hónapokig tarthat, mire reagálnak egy-egy bejelentésre, vagy érthetetlen módon kora délután mennek ki zajszintet mérni. Legutóbb a csoport képviselőjét nem hagyták kérdezni az önkormányzati testületi ülés előtt. Annyi előrelépés azért már van, hogy az utóbbi eset után a kerületi rendőrfőnök megígérte, részt vesz a július 13-án a K11-ben tartandó lakossági fórumon. Július 8-ára a csoport közösségi szemétszedő akciót szervezett a bulinegyedbe, a tervek szerint az összegyűjtött szemetet nyomásgyakorlásképpen az önkormányzat elé borítják. 
Más városok már átestek ezen
Elértük az Élhető Erzsébetvárossal együttműködő urbanistát, Polyák Leventét is. A Kortárs Építészeti Központ (KÉK) kuratóriumi tagjaként is dolgozó Polyák a kezdetektől követi a bulinegyed körül zajló diskurzust, ugyanis ő alapította a Klauzál tér felújítási tervének felröppenésekor a Klauzália csoportot a Facebookon. Ez a fórum eredetileg arra jött létre, hogy összegyűjtse a helyi közösség érdekeit az átalakítással kapcsolatban, de aztán nagyon hamar kiderült, mekkora igény van az akkortájt kialakuló bulinegyed konfliktusainak kibeszélésére, azóta is működik a kerületiek panaszládájaként.
Fotó: Adrián Zoltán
Polyák Levente úgy látja, az új szerveződésben van potenciál, résztvevői konstruktívan viszonyulnak a kérdéshez, és párbeszédre törekszenek. A csoporton belül kisebb munkacsoportokat alakítottak egy-egy témára fókuszálva, mint például az Airbnb-szabályozás lehetőségei vagy a kerületben beszedett vendéglátós különadó felhasználása. Kezdeti lépésként pályázati forrást akarnak szerezni ahhoz, hogy a Budapesthez hasonló folyamatokon áteső városok jó gyakorlatait összegyűjthessék, ezekről fórumokat tarthassanak helyben.
„Együttműködünk a berlini Coopolisszal, amellyel még az üres épületek hasznosítását érintő KÉK-projekt kapcsán vettük fel a kapcsolatot – mondta Polyák. – Számos jó elemet lehetne átvenni külföldi városoktól a tömeges turizmussal járó problémák kezelésére. Lisszabonban a házak szintjén szabályozzák az airbnb-zés lehetőségét, Genovában nagyon átlátható rendszer működik a turizmus-vendéglátásból beszedett helyi adó felhasználására. Krakkó hasonló cipőben jár, mint Budapest, ők is átestek a legénybúcsúsok áradatán néhány éve, tőlük is lehet tanulni.”
Hogy minderre mennyire lesz nyitott a kerület és a főváros, az az eddigi tapasztalatok alapján nagy kérdőjel. De létezik egy másik alulról szerveződő csoport, a Budapest Éjjel, ami épp az éjszakai életet érintő városvezetési reformot tűzte ki célul.
Erre nem alkalmas a bürokrácia
A Budapest Éjjelt fél éve alapították, célja, hogy az éjszakai életben érintett szereplők mindegyikét integrálja, így tagjai között budapesti lakosok mellett közösségi és szórakozóhelyek fenntartói,  kulturális és környezetvédelmi szervezetek, valamint az éjszakai gazdasághoz köthető szakmai érdekvédelmi szervezetek is felbukkannak. Német G. Dániel, a szervezet projektmenedzsere elmondta, a Budapest Éjjelt egyelőre szabadidejükben viszik a tagok, és céljuk nagyon hasonlít az Élhető Erzsébetvároséhoz: párbeszéd a szereplők közt, „az éjszakai életet érintő közbeszéd minőségi javítása, és olyan saját erőforrásból megvalósított projektek amik mindenki számára élhető, egyensúlyi állapot kialakítását segítik mindenki számára élhető, egyensúlyi állapot kialakítása a belvárosban”.
A fő különbség, hogy míg a VII. kerületiek elsősorban az önkormányzattól várnák a bulinegyed helyzetének rendezését, a Budapest Éjjelben úgy gondolják, az érintettek társadalmi felelőssége, hogy hétköznapi problémákra gyors és pragmatikus megoldások szülessenek, és hogy az éjszakai élettel járó konfliktusok kezelése
túlfeszíti a kerületi bürokrácia megszokott cselekvési terét.
Ebből következik a bulinegyedben lakók által tapasztalt nehézkes ügymenet, a panaszok elsikkadása és a máshol jelentkező túlzott szigor is. „A jogszabályi környezet nem elég rugalmas annak eldöntésére, hogy egy-egy konkrét esetben a panaszos toleranciaszintje túl alacsony, vagy tényleg gond van egy hellyel, az önkormányzat részéről pedig nem célszerű előre elköteleződni egyik oldal mellett sem” – mondja a Grundos Mann Dániel, aki szintén szerepet vállal a Budapest Éjjelben. Szerinte is mediációra, a párbeszéd fórumainak kiépítésére volna szükség, különösen a bulinegyedben, ami olyan, mint „Budapest elhanyagolt gyereke”.
Megoldás lehet az éjszakai polgármester?
Álláspontjuk szerint erre a legjobb megoldás egy új szereplő, az éjszakai polgármester intézménye lenne.  Az éjszakai polgármester (night mayor) intézményét a bulikultúrájáról híres Amszterdamban találták ki és vezették be négy évvel ezelőtt, de azóta átterjedt közel harminc világvárosra, például San Francisco, Párizs, Zürich is bevezette saját, éjszakai problémák megoldására szakosodott szervezetét, és Londonban is fontolgatják a konstrukció átvételét. Az éjszakai polgármester csak a nevében emlékeztet a közhivatalra, a valóságban egy nonprofit társadalmi vállalkozásról van szó, amely megegyezés alapján kap hatásköröket a várostól, a lakosok és az éjszakai élet vállalkozásaitól gyűjtött információk alapján old meg helyi problémákat.
Ebbe opcionálisan bármi beletartozhat az éjszakai lakossági panaszkezeléstől kezdve a szereplők közti mediáláson át a szabályozás kidolgozásának segítéséig. A tapasztalatok azt mutatják, hatékonyabb lehet egy ilyen rendszerben szervezni a nagyvárosok éjszakai életét. „Az nem állapot, hogy a panaszos lakók éjjel 2-kor polgármesternek írnak sms-t vagy a túlterhelt közrendészeti szerveket hívogatják, de jelenleg ez történik” – mondta Német G. Dániel, Mann pedig arról számolt be, hogy a holland fővárosban simán fel tudta hívni éjszaka közvetlenül az ottani night mayort, Mirik Milant, aki intézkedett is az ügyében.
Fotó: Marjai János
Az amszterdami rendszer egyik vívmánya például, hogy a korábban tiltott folyamatos nyitvatartást engedélyezték néhány kiválasztott helynek, mivel rájöttek, hogy ez valójában csökkenti a környék zajterhelését: ahelyett, hogy mindenki egyszerre menne haza, eloszlanak az emberek, kevésbé jellemző a hordákban vonulás és hangoskodás, és jelentősen csökken a rövid távú bérleményekben tartott házibulik száma is.
Beszéltünk olyan józsefvárosi kocsmaüzemeltetővel is, aki veszélyt is lát az új szerveződésben. Nem mindenki tud azonosulni bizonyos vállalásokkal, amelyeknek jelen állás szerint feltételei lennének az éjszaki polgármester „védelmének”, mint például a kötelező biztonsági őr. Az a félelem is felmerült több részről, hogy mivel hosszabb távú finanszírozáshoz mindenképp szükség lesz cégekkel partnerségekre, az egész inkább a nagy forgalmú központi helyek és nagykerek kartellje, mint olyan érdekképviseleti szerv, amelyben a kisebb helyek és akár a lakosság is hallatni tudja a hangját. 
Kis lépésekben az élhető éjszaka felé
A Budapest Éjjelnek csak középtávon célja az éjszakai polgármester ügye, egyelőre kisebb léptékű programokban gondolkodnak, és ezeken dolgoznak közösen például a holland nagykövetséggel, zaj- és környezetterhelésre szakosodott tanácsadó cégekkel, de folyamatban van közös projekt kidolgozása a Sörszövetséggel is. Egyik mostani projektjük a közvécék fájó hiányára egyfajta választ adó kezdeményezés, amelyben vendéglátóhelyek önként vállalják, hogy fogyasztás nélkül engedik használni mosdóikat. Első körben mintegy harminc hely jelezte, hogy benne van, de tervezik bővíteni a kört, és a lehetőséget jelző matricák a következő hetekben már meg is jelennek majd az első belvárosi helyek ajtóin.
A másik aktuális terv a szórakozóhelyek utcai felelősségének kiterjesztése, melynek részeként például a Magyar Orvostanhallgatók Szövetségével közösen képeznék a biztonsági cégek dolgozóit elsősegélynyújtásra, illetve ezzel párhuzamosan fejlesztenék angol nyelvű és asszertív kommunikációs képességeiket. A szervezet szerint ezzel a biztonsági őrök hozzáállása is változna, profibban le tudnák csendesíteni a hangoskodókat, és ha valakinek baja esik, segítségre lehetnének.
Az új érdekcsoportok egyelőre csak kialakulóban vannak, de mindenképpen jó irány, ha a szereplők végre leülnek egymással, és konstruktív vitát folytatnak az éjszakai életben máshol már bevált jó gyakorlatokról. Az azonban biztos, hogy mindennek kevés hatása lesz, ha a fővárosi, kerületi vezetések nem lesznek nyitottak a témára."
Hungary,2017-07-03,Index.hu,https://index.hu/gazdasag/2017/07/03/parizs_is_rendszabalyozna_az_airbnb-t/,Párizs is rendszabályozná az Airbnb-t,"Hamarosan a Párizsi Városi Tanács elé kerül az a rendelettervezet, ami minden Airbnb-s hirdetőt arra kötelezne, hogy kiadásra szánt lakásaikat jegyezzék be a városházán, mielőtt meghirdetik az interneten, írja a The Local.
A rendelet azokat célozza, akik a weboldalt használva kicselezik a szabályokat, illetve azokat, akik bérleményüket a bérbe adó tudta vagy engedélye nélkül teszik fel az oldalra.
“A lakáskiadók október elsejétől kezdhetik meg a regisztrációt, ami december elsejétől válik kötelezővé” - nyilatkozta a lapnak Ian Brossat, a Városi Tanács lakásügyi megbízottja.
Franciaországban minden 200 000 lakosnál nagyobb városnak joga van önállóan szabályozni a rövid távú lakáskiadást, Párizs most emiatt lesz képes átvinni a rendeletet. A város igyekszik elfojtani az illegális szálláshirdetéseket is, amik fenyegetik a helyi vendéglátási szektort.
Párizs egyébként a világ egyik legnagyobb Airbnb-piaca, kb. 65 000 regisztrált lakással vagy apartmannal."
Hungary,2017-06-28,Index.hu,https://index.hu/tech/2017/06/28/iphone_10_ev_apple/,Az iPhone megteremtésének titkos története,"Imádhatjuk, utálhatjuk az iPhone-t, de nem kerülhetjük meg, amikor a mai okostelefonos vagy úgy általában véve IT-s világról beszélünk. Az Apple tíz éve dobta piacra az iPhone-t – a telefont, ami forradalmasította a mobilokat. Steve Jobs szerethető telefont akart gyártani, ami ennél jóval több lett: egy kaméleon, egyszerre telefon, kamera, zene-, mozi- és játékgép. A tizedik évfordulón az iPhone premierjéhez vezető titkos útról emlékezünk meg.
Ha valaki az Apple-nél dolgozott a 2000-es évek közepén, furcsa jelenséget figyelhetett meg. Emberek tűntek el egyik napról a másikra. Nem is akármilyen emberek, topfejlesztők, a cég legjobb alkalmazottai. Eleinte lassan tünedeztek el, később egyre többen váltak kámforrá. Az Apple egyik egykori alkalmazottja, Evan Doll úgy emlékszik ezekre az időkre, hogy hallottak ugyan pletykákat valami nagyon titkos fejlesztésről, de senki nem tudta pontosan, hova tűnnek el a legjobbak.
Henri Lamiraux szoftverfejlesztési menedzser és Richard Williamson szoftverekért felelős igazgató toborozta a legjobbakat a szupercsapatba. Odamentek a kiszemelt áldozathoz, bementek az irodájába, becsukták maguk mögött az ajtót. Nem kerteltek, megmondták, hogy egy olyan projekthez szeretnék áthívni, amelyről semmit nem mondhatnak – és persze azonnali választ kértek, nem adtak gondolkodási időt. Alig néhányan voltak, akik nemet mondtak a titokzatos ajánlatra.
Akik igent mondtak, azok találták ki az iPhone-t.
A következő két és fél évben semmi mást nem csináltak, csak a nap 24 órájában a mobilozás történetének legfontosabb termékén dolgoztak. Semmi mást nem csinálhattak ebben az időszakban, a magánéletük szinte megszűnt, sokuk házassága tönkrement a projektben – nyilatkozták többen is évekkel később.
A szigor és titkolózás természetesen Steve Jobsnak, az Apple akkori vezérigazgatójának köszönhető. Paranoiásan védte a készülő mobilt, még Scott Forstallnak, a szoftverdivízió vezetőjének is megtiltotta, hogy akárcsak utalást tegyen az iPhone-ra cégen belül vagy kívül. Cégen kívülieket sem vehettek fel, csak az Apple alkalmazottai közül válogathattak, de akárkit felkérhettek a csatlakozásra, nem voltak korlátozások. Az iPhone a legfontosabb terméke volt a cégnek, és ekként is kezelték.
Az iPhone fejlesztése 2004-ben indult, legalábbis a hivatalos projektet ekkor indította el Steve Jobs. De az ötletelés már jóval korábban megkezdődött. Mint minden forradalmi terméknek, az iPhone-nak is több eredettörténete van, valószínűleg egyik sem igaz teljesen, de mindegyikben vannak igaz elemek.
Az Apple első európai boltjának megnyitása Londonban, 2004-ben.Fotó: Graeme Robertson / Getty Images Hungary
Phil Schiller marketingvezető 2012-ben azt nyilatkozta erről, hogy sok minden vezetett az iPhone kifejlesztéséhez. Először is az Apple híres volt Macjeiről, de nem volt nagy a piaci részesedése. Aztán ott volt az iPod zenelejátszó, ami elég nagyot szólt a maga idejében. Emellett már megvolt az iTunes is az iPod mellett, ez a kettő megváltoztatta az emberek képét az Apple-ről. Azt kezdték kérdezgetni cégen belül és kívül: ha képesek voltak egy olyan népszerű terméket gyártani, mint az iPod, miért nem lépnek új területekre? Csinálhatnának kamerát, autót vagy más őrültséget.
Például telefont.
Az iPhone nem létezhetne az iPod nélkül, ezt az a Tony Fadell állítja, aki mindkettő kifejlesztésében részt vett. Az iPodot 2001-ben dobták piacra, de két év kellett ahhoz, hogy igazán sikeres termék legyen. Kezdeti vergődése annak köszönhető, hogy a könyvtár szerkesztése, a zenék feltöltése az iTuneshoz volt kötve, az pedig nem működött Windowson. „Csak a holttestemen át” – állítólag ezt mondta Steve Jobs a felvetésre, hogy tegyék Windows-kompatibilissé az iTunest. Tony Fadell azonban titokban felállított egy csapatot, ami ezen dolgozott. Két évbe telt, mire a katasztrofális számok meggyőzték Steve Jobsot arról, hogy ne csak Macre adja ki az iTunest. Az iPodok eladása megugrott, több százmillió darab fogyott belőle, a cég bevételének hirtelen jókora százalékát ez kezdte hozni. És volt még egy hozadéka: az iPod divatos volt és menő, az egész Apple-nek adott egy alapvető „cool” életérzést.
Egy techkiállításon szereplő iPod 2002-ből.Fotó: Getty Images Hungary
Fadell értéke az egekig nőtt, nem véletlen, hogy ezek után az új divízióban is fontos szerepet kapott. Az iPod sikere szinte az utolsó pillanatban érkezett, 2004-ben ugyanis nem várt helyről jött a fenyegetés, mégpedig a mobiltelefonok felől, amelyek már mp3-at is le tudtak játszani. És ha a mobil zenét is le tud játszani, akkor minek vásároljon két készüléket a felhasználó?
Ekkor jött a képbe a Motorola Rokr. Ebben az időben a Motorola gyártotta az egyik legnépszerűbb mobilt, a szupervékony Razr flipet. A két cég együttműködésének eredménye az iTunes-telefon lett: a Rokr lett az első telefon, amelybe integrálták az iTunest.
Az együttműködés ellenére Steve Jobs hivatalosan még mindig a mobilok ellen ágált. Még 2005-ben is azt nyilatkozta (ekkor már az iPhone-projekt elindítása után vagyunk): az a legnagyobb baj a telefonokkal, hogy a cég egyszerűen nem tud elég jól tárgyalni a szolgáltatókkal. Túl nagy hatalmúnak gondolta a szolgáltatókat, amelyek konkrétan előírták a gyártóknak, milyennek kellene lenniük a mobiloknak.
Steve Jobs soha nem tűrte, hogy bárki beleszóljon a munkájába, de állítólag nem is a szolgáltatókkal volt a legnagyobb baja. Egyszerűen nem hitt abban, hogy az okostelefonok el fognak terjedni. Cégen belül tudták azt is, hogy a Motorola Rokr nem a legjobb megoldás, mert valójában nem változtatott semmit a meglévő technológián, lassú volt és nehézkes.
Mindenkinek van mobilja, de nem ismerek senkit, aki szeretné is a saját telefonját.
Ezt Steve Jobs mondta egyszer John Lasseternek, a Pixar kreatív vezetőjének. Úgy tűnik, az iPhone körüli legendákból van egy, amelyben mindenki egyetért, ez pedig az, hogy az Apple-nél mindenki azt gondolta, hogy a mobil szívás. Egy évvel az iPhone-projekt kezdete előtt arról szóltak az értekezletek, hogy összeszedték, mit utálnak a legjobban a telefonokban, legalábbis így emlékszik vissza Nitin Ganatra, aki az iPhone előtt az Apple emailfejlesztő csapatát vezette. Az volt az általános vélekedés cégen belül, hogy rendbe kellene tenniük ezt a piacot is, ahogy tették korábban a digitális zenehallgatással.
2004. november 7.
Nem volt egyszerű kitalálni, milyen legyen az iPhone, nem véletlen, hogy a már meglevő, népszerű termékükből, az iPodból indultak ki. A Fadell vezette csapat készített egy prototípust, wifit tettek az iPodba. A készüléket megmutatták Steve Jobsnak, aki utálta az ötletet, egyszerűen nem tartotta jó élménynek a clickwheel (Emlékszünk még? Kerék formájú vezérlő felületük volt az iPodoknak) segítségével internetezni az apró kijelzőn. De közben már mindenki arról próbálta meggyőzni Steve Jobsot, hogy az Apple-nek telefont kellene gyártania.
Steve Jobs, 2007-ben az első iPhone bejelentésekor.Fotó: David Paul Morris / Getty Images Hungary
Az Apple egyik veteránja, Mike Bell volt az, aki végül meggyőzte a vezérigazgatót, hogy adjon zöld utat. A legendárium szerint 2004. november 7-én késő éjjel írt egy emailt, amelyben az állt, hogy Jony Ive dizájnernek van néhány szupertitkos terve, amiket még senki nem látott, és eköré kellene építeni az Apple telefonját. Órákig vitatkoztak, és végül Jobs rábólintott a tervekre. Három nappal később hivatalosan is elindult az iPhone-projekt.
Minden rendes titkos projektnek van kódneve, az iPhone-é a Purple (lila) volt.
Nagyon őrizték a titkot, amikor megkezdték a fejlesztést, először csak egy emeletet zártak le egy épületben. Kártyaolvasókat és kamerákat tettek az ajtókra, csak az arra illetékesek léphettek be rajtuk. Lila körzetnek nevezték, és szinte alig jártak haza az itt dolgozók. Később már az egész épületet lezártak a cég cupertinói központjában. Idővel a Fight Club (Harcosok Klubja) felirat is felkerült, hiszen annak is az első szabálya az, hogy nem beszélsz a Harcosok Klubjáról. Hogy miért pont lila lett kód? Erről megint csak legendák vannak, állítólag egy lila játékkenguru után nevezték el így.
Ahhoz, hogy a már ismert készüléket kitalálják, még egy összetevőre volt szükség. Az Apple-nél már régóta dolgoztak egy tableten, amelyet teljes egészében érintéssel lehetett vezérelni, fizikai gombok nélkül, virtuális billentyűzettel. De soha nem valósult meg, mert tablet méretben akkoriban még nagyon drága lett volna. Kisebb kijelzővel azonban nagyot robbanthatott, így ebbe az irányba indultak el az iPhone-nal.
Extázisban az első iPhone-tulajok New Yorkban, az árusítás kezdetekor, 2007. június 29-én.Fotó: Michael Nagle / Getty Images Hungary
De nem volt egyértelmű ez az irány. Eleinte két típuson dolgoztak párhuzamosan: az egyik az iPod telefonná alakítása volt, a másik a végül győztesnek bizonyult érintőkijelzős változat. Még a fizikai billentyűkön is sokáig gondolkodtak, de szerencsére elvetették. Több mint két év és rengeteg vita, zsákutcának bizonyult ötlet, párhuzamos fejlesztés után végül elkészült a már ismert iPhone. A többi történelem: az iPhone hatalmas siker lett, és alapvetően megváltoztatta azt, ahogy a mobilokról gondolkodunk. Korábban el sem tudtunk képzelni olyan készüléket, amelynek nincsenek fizikai gombjai, kis túlzással ma már, ha akarnánk sem tudnánk billentyűzetes telefont venni.
És ami utána jött
Legalább akkora hatással volt az iparágra, hogy egy évvel az iPhone bemutatója után az Apple elindította az App Store-t. Megnyílt az út a külső fejlesztők előtt, hogy alkalmazásokat készítsenek mobilokra, utat engedve kreativitásuknak, új üzleti modelleket fedezve fel. Ma már elképzelhetetlen lenne az élet alkalmazások nélkül – az iPhone kellett ahhoz, hogy az olyan népszerű appok egyáltalán létezhessenek, mint a Snapchat vagy Whatsapp. Arról nem is beszélve, hogy a Facebook sem lenne az, ami, és nem igazán működhetnének az Uberhez és Airbnb-hez hasonló cégek sem.
Az iPhone az első éveiben szépen menetelt, alig volt konkurense, minden eladott okoskészülék Apple volt. Aztán megjelent a Google egy teljesen más modellel, ami több beleszólást engedett a gyártóknak – illetve egyáltalán engedett beleszólást a gyártóknak is. Megjelent az Android operációs rendszer, amelyet gyakorlatilag bármilyen telefonra rá lehetett tenni. Ma az okostelefonok több mint 85 százaléka androidos – de ettől még a műfaj igazi legendája az iPhone marad.
Cikkünkhöz a The Verge és a Forbes írásait használtuk fel.
(Borítókép: Az első iPhone a MacWorld kiállításon, 2007-ben. Fotó: David Paul Morris/Getty Images Hungary)"
Hungary,2017-06-09,Index.hu,https://index.hu/tech/2017/06/09/magyar_e-motor_hoditana_meg_a_varosokat/,Magyar e-motor hódítaná meg a városokat,"Magyar fejlesztők ötlete tenné fenntartatóvá a városi közlekedést. A Servo Movement a bécsi Pioneers Fesztiválon mutatkozott be, a célja a dugók és a légszennyezés nélküli, de fenntarthatóan működő elektromos városi közlekedés.
A fejlesztők, a Virgo IoT Labor csapata szerint rossz az a megközelítés, hogy a városi elektromos járműveknél az akkut tekintjük a szűk keresztmetszetnek. Szerintük nem azt kell megoldani, hogy minél tovább bírja a jármű egy töltéssel, hanem hogy a városban bárhol lehessen tölteni – írják közleményükben.
A fejlesztők szerint tök jó, hogy egyre több az elektromos autó, de ez nem oldja meg a városi és elővárosi közlekedés problémáit, mert ezek az autók még mindig drágák, és a dugókat se szüntetik meg. Hogy az elektromos biciklik, rollerek, kismotorok mégse tudtak igazán elterjedni, szerintük azért lehet, mert nehéz megoldani a töltésüket.
Az a probléma, hogy tele van az utca elektromossággal, minden világít, mi pedig egyre több lemerülő eszközt hordunk magunkkal, amit szeretnénk feltölteni. Miért ne lehetne töltő minden sarkon, ha az áram már ott van?
– idézi a csapat közleménye Csapó Balázst, a Servo Movement alapító dizájnerét.
Fotó: Servo Movement
A sharing economy gondolatán alapuló magyar rendszer három elemből áll:
A lényeg a Servo Powershare, a világ első mindenkienk nyitott közösségi elektromosáram-megosztó rendszere. A töltőállomás közösségi alapon megosztja a közterületekről elérhető szabványos elektromosáram-végpontokat, ezzel bárhol lehetővé teszi elektromos eszközök töltését és üzemeltetését. Az állomásokat telefonos appal lehet használni.
A második elem egy Linda névre keresztelt saját fejlesztésű elektromos moped. A töltőrendszer viszont nemcsak ezzel a saját modellel működne, hanem minden más európai gyártó hasonló elektromos járművével is.
A harmadik egy városi járművekbe való fedélzeti számítógép, a Servo OBU KIT, amellyel bármilyen elektromos jármű okoseszközzé alakítható. Az app és a jármű összekötésével a felhasználók láthatják, hogy pontosan hány kilométert tudnak még megtenni az akku aktuális töltöttségi szintje mellett, figyelembe véve a súlyukat, a vezetési stílusukat, a domborzati viszonyokat és a forgalmat. Az alkalmazás azt is megmutatja, hogy hol van a környékükön vagy az úti céljuk környékén töltőállomás.
A tervek szerint az üzleti modell – olyan más sharing economy modellekkel szemben, mint az Airbnb vagy az Uber, ahol az ellenérdekelt felek lobbiereje sok esetben ellehetetleníti a működést – magát az áramszolgáltatót tenné érdekeltté abban, hogy a Servo Movementtel közösen egy jogilag és gazdaságilag fenntartható rendszert hozzon létre – állítja a közlemény.  Egy ilyen töltőállomás kialakítása körülbelül 100 ezer forintba kerül."
Hungary,2017-06-08,Index.hu,https://index.hu/tech/2017/06/08/menekultek_befogadasat_segiti_az_airbnb/,Menekültek befogadását segíti az Airbnb,"Új szolgáltatást jelentett be a közösségi szálláshelyfoglaló platformot működtető Airbnb. A cég szórványosan már eddig is segített a szállásadókat összekötni azokkal, akik valamilyen krízishelyzet miatt ideiglenes menedékre szorultak. Az Open Homes nevű projekt ezeket a törekvéseket foglalja egységes keretbe – írja a Verge.
A programba ezen az aloldalon bárki regisztrálhat, és megadhatja, hogyan (milyen napokon, hány főnek) tud segíteni. Jelenleg két fő csoportnak, a menekülteknek és az evakuáltaknak (például természeti katasztrófák helyszínén) lehet segítséget nyújtani. Az önkéntes szállásadókat a rendszer összeköti olyan segélyszervezetekkel, amelyek ellenőrzik a rászorulókat, majd szükség esetén elvégzik nekik a foglalásokat.
Bár a cég már korábban is próbálta megoldani a humanitárius segítségnyújtás logisztikai nehézségeit, a Verge szerint ez a rendszer hatékonyabbnak és gyorsabbnak tűnik az eddigi kísérleteknél.
Jelenleg világszerte hatezer szálláshely érhető el ingyen a projektben, ezek felét olyanok ajánlották fel, akik egyébként nem adnak ki szálláshelyet az Airbnb-n, csak a rászorulóknak akarnak segíteni. A cég célja, hogy öt éven belül 100 ezer bajban lévőt tudjon átmenetileg szálláshelyhez juttatni."
Hungary,2017-05-31,Index.hu,https://index.hu/gazdasag/2017/05/31/gubicza_agoston_es_az_eximbank_16_milliardja/,"És akkor véletlenül összefutottam Orbán Viktorral
Gubicza Ágoston és az Eximbank 16 milliárdja","Másfél éve egy erősen célzott eljárásban irdatlan állami forrást, 16 milliárd forint tőkét kapott az Eximbanktól a GB & Partners nevű tőkealap-kezelő cég.
A társaság nevében a G és a B egy-egy fiatal üzletembert, Gubicza Ágostont és Boris Mihályt takarja.
Portrénkban Gubicza Ágostont igyekszünk bemutatni, ő hosszú idő után végre az Indexnek megszólalt, ahogyan az Eximbank is válaszolt kérdéseinkre.
Arra voltunk kíváncsiak milyen politikai kapcsolatrendszer és milyen üzleti előélet vezetett a ritkán látható, óriási mandátumhoz.
Látni fogjuk, hogy az Írország-mániás Gubicza Ágoston sokféle üzletet vitt korábban ír befektetőkkel. Volt közöttük sikeres is, de sokat kettévágott a 2008-as hitelválság.
Gubicza eddigi kockázati tőkés pályáját is viharok, perek kísérték.
A mostani projektcégei között sok ígéretes van, ezeket nem ritkán a politikai térfél baloldalára sorolt üzletemberekkel valósítja meg.
Nehéz eldönteni, hogy Gubicza Ágostonnak, a GB & Partners 50 százalékos tulajdonosának mi a nagyobb erőssége, a meggyőző-képessége vagy a valós üzleti tudása, esetleg a politikai kapcsolatrendszere.
Sok ismerősével, üzletfelével beszélgettem, hosszas előkészítés után végül ő is fogadott. Őt hallgatva, merő siker volt az üzleti pályája, ahol mindig, minden piaci alapon történt. Környezete azonban szinte teljesen egységesen arról mesélt, hogy Gubiczának hihetetlen szövege van, a sikersztorijait azért érdemes fenntartásokkal kezelni.
Több ismerőse is elmesélte például Gubicza egyik kedvenc, gyakran hangoztatott történetét is, amikor egy Szlovákiában eltöltött szabadság során állítólag teljesen véletlenül összetalálkozott Orbán Viktor miniszterelnökkel. A miniszterelnök sokáig és érdeklődve hallgatta a fiatal üzletember nagyra törő terveit, majd a közösen eltöltött délután végén majdhogynem „megáldotta” Gubiczát:
Sok sikert kívánok fiatalember az üzleti pályájához!
– állítólag így búcsúzott a miniszterelnök. Az érintett a sztori felidézésekor csak sejtelmesen mosolyog: „nem szoktam alaptalanul kérkedni, de vállalom a kapcsolataimat.”
Hihető
Mivel Gubicza Ágoston másfél éve, szinte a teljes ismeretlenségből felbukkanva elnyert egy erősen célzottnak tűnő, 16 milliárd forintos eximbankos kockázati tőkealap-pályázatot, alighanem valóban erősek a kapcsolatai, hiszen ekkora állami mandátumot csak nagyon befolyásos támogatókkal lehet megszerezni. A részleteket nemrég a Forbes kiperelte az Eximtől. Érdemes elolvasni az erről szóló írást, mert a történet egyes elemei tényleg nagyon erősek.
A kiírás mindvégig annyira irányítottnak tűnt, hogy már a pályázat megjelenésekor mindenki, a tőkealap-kezelő versenytársak, illetve a témával foglalkozó szaksajtó is borítékolta a várható végeredményt. Igazuk lett.
Bujkált, majd válaszolt az Exim
Újságíróként különös élmény volt másfél éven át egy annyira lapító állami intézménnyel találkozni, mint az Eximbank. A már megbeszélt vezérigazgatói interjú eltolódott, majd elmaradt, a kommunikációs munkatárs egyre kevésbé vette fel a telefonokat, és ha igen, érdemi válaszokat nem sikerült kicsikarni.
Az Exim hónapokig még azt sem árulta el, hogy ki is nyerte az említett pályázatot (miközben belsős forrásainktól végig pontosan tudtuk, hogy már rég eldőlt a tender). Majd amikor mégis nyilvánosságra került a döntés, az állami bank még azt sem volt hajlandó elárulni, hogy a győztesről szóló közlemény hol található a bank honlapján. Amikor erre rákérdeztem, megkértek, hogy ne telefonon, hanem írásban (!) érdeklődjek a közlemény helyéről, majd miután ez is megtörtént, ugyanúgy nem érkezett válasz, mint megannyi más kérdésre.
Aztán valami változott, mindenesetre az új kommunikációs vezető, Loppert Dániel a most feltett kérdéseink megválaszolásában már segített, az írásban megkapott válaszokat be tudtuk építeni cikkünkbe, A bank kifejtette, hogy szerinte az alapkezelő elmúlt egy évének teljesítménye kiemelkedő ebben a szektorban. Mint írták: napi szintű, konstruktív együttműködés van a felek részéről mind a befektetési döntések, mind a monitoring kapcsán. Az alapkezelő negyedévente mindkét alapról részletes jelentést és monitoring-beszámolót készít. Az eddigi titkolózásról és az adatkiadási perekről pedig így fogalmazott a bank: „Mint minden bank, így az Eximbank is elsődleges feladatának tartja, hogy ügyfelei részéről a rábízott üzleti stratégiát bizalmasan kezelje. A bíróság döntése következtében az Eximnek olyan vállalatok üzleti információit kell nyilvánosságra hoznia, amelyek a bankkal nem állnak szerződéses viszonyban. Ezt továbbra sem tartjuk szerencsésnek. E tekintetben egyes újságírók és az Eximbank között vita áll fenn, amely kapcsán a független magyar bíróság ítélkezett, ezt az ítéletet az Eximbank tiszteletben tartja.”
Mások mégis arra emlékeztetnek, hogy érdemes óvatosan kezelni azokat a sztorikat, vagy kapcsolatokat, amelyekről Gubicza, vagy, ahogy barátai, üzlettársai, de ellenfelei is becézve emlegetik „Ágó”, mesél, mert nagyon jó és kissé túlszínező beszélőkével bír.
Akkora az arca, hogy az egy kamionra sem férne rá
- mondja róla nevetve egy jelenlegi üzleti partnere.
Fotó: GB & Partners
Maga Gubicza sem tiltakozik a leírás ellen: „az arcom olyan, amilyen. Vannak visszafogott, szerény, struktúra-építő menedzserek, én sales-es típus vagyok, aki gyakorlatilag mindig beleszerelmesedik a saját projektjeibe.”
Gubicza Ágoston tevékenységével kapcsolatban nekünk a legnagyobb kérdés az volt, hogy milyen érdemi üzleti teljesítmények köthetők már a nevéhez, mi indokolhatta, hogy a GB & Partners ilyen hatalmas feladatot kapott, a Szijjártó Péter külgazdasági és külügyminiszter, valamint Rogán Antal kommunikációs miniszter befolyása alatt álló Eximbanktól.
Nem javította a pályázat megítélését, hogy Gubicza és társa, Boris Mihály úgy futottak be, hogy az Eximbank, állami intézményhez képest, egészen megdöbbentő módon, sokáig teljesen elzárkózott a sajtó jogosan felmerülő kérdéseinek megválaszolásától, ami eléggé rossz lelkiismeretre utalt.
Boris Mihály egyébként a balatoni fejlesztési terveiről ismert SCD-csoportnál dolgozott egy időben, ott ismerte meg Gubiczát. Boris fontosnak tartotta jelezni az Indexnek, hogy ő még bőven a beborulás előtt eljött az SCD-től, és éppen azért távozott, mert látta, hogy a cég a vesztébe rohan. Egyébként őt a tőkepiacon sokan a Concorde Értékpapírnál eltöltött évei alapján ismerik.
Azt nem állítjuk, hogy a sztorink végén, határozott kép alakul ki Gubicza üzleti rátermettségéről. Látni fogjuk, hogy valóban voltak sikerei, de voltak kudarcai is, támadtak utána bőven perek, veszekedések, de azt is kár lenne tagadni, hogy üzletileg aktív időszakát igencsak kettészelte a 2007-2008-as pénzügyi és ingatlanválság.
Általában a bukásoknál ő már nem volt jelen.
Ha pozitívan fogalmazzuk meg ezt: ő a projektek sikeres elemeiben vett részt. Ha negatívan, akkor mindig időben hagyta el a süllyedő hajót. Lássuk a sztorit!
Hernád
A hamarosan 40-ik életévét betöltő Gubicza Ágoston hivatalos lakcíme Hernádon, a Magyarország mértani középpontján elhelyezkedő Pest megyei településen található. Ez azonban csalóka, valójában Gubicza Ágoston fővárosi születésű, itt járta iskoláit és javarészt itt is lakott. Szülei mindketten teológiát végeztek. Édesapja hitoktatóként, édesanyja óvónőként dolgozott. A két vér szerinti gyermek (Gubicza Ágostonnak egy „édes nővére” van) mellett, az elhívatott szülők további öt gyermeket (két, illetve három testvért) fogadtak örökbe.
„Ma már mindenki 30 feletti, családot alapított, van, aki diplomás lett, más kétkezi munkásként dolgozik, a család nagyon összetart” – mesélte erről főszereplőnk. Hernádra úgy került a család, hogy amikor az édesapa nyugdíjba vonult, a szülők jó levegőre, nyugalomra vágytak, és itt vettek egy tanyát. A fiatal Ágoston Újpalotára, zenei gimnáziumba járt, zenésznek készült, de végül a jogi egyetemre ment.
Nógrádi László
Az egyetemi évek alatt (az első Orbán-kormány időszakában járunk) Gubiczát dolgozni invitálta egyik középiskolai osztálytársának az édesapja. Nógrádi László fideszes képviselő (aki 2000. június 1. és november 30. között közlekedési miniszter volt, majd 2002-ben és 2006-ban is megválasztottak Lenti polgármesterének) személyi titkárt keresett maga mellé.
Amikor aztán Nógrádi miniszter lett, Gubicza ide is elkísérte, szakpolitikai feladatai voltak, de mindenkit megismerhetett az akkori Fideszben.
„A Fehér Házban a hódmezővásárhelyi Rapcsák András volt a szobaszomszédunk, ekkor nagyon sokat találkoztam Lázár Jánossal, aki ugyanúgy segítette a főnöke munkáját, mint én az enyémét. Aztán Lázár sikeres politikus lett, én az üzleti pálya felé mentem, már régóta nincsen kapcsolatunk” – mesélte erről az időszakról Gubicza.
Nógrádi pályáját aztán egy halálos közlekedési baleset kettévágta. A miniszter is lemondott, Gubicza is elhagyta a minisztériumot, sőt, a politika világát is, de a Nógrádi-családdal, elsősorban a hat Nógrádi-gyerek egyikével, Cecíliával szoros kapcsolatban maradt, sok közös vállalkozásuk volt.
2010. augusztus 18. Simicskó István a honvédelmi minisztérium parlamenti államtitkára (j) a HM Kulturális és Szabadidő Központban tartott augusztus 20.-i állami ünnep alkalmából tartott ünnepségen a honvédelemért kitüntető címet adományozza Nógrádi Lászlónak.Fotó: Beliczay László / MTI
Az ír becsípődés
Gubiczát gyermekkora óta, számára is megmagyarázhatatlan vonzódás fűzte Írországhoz. A cégregiszterben sok olyan, részben felszámolás alatt álló társaság található, amely a Nógrádi-Gubicza világhoz kötődik, és nevében Írországra utal (Cork, Gael, Irlanda, Magyar-Ír Ingatlan).
A minisztériumi munka után Gubicza Agustin Consulting néven tanácsadó céget alapított, és némi előzetes terepfelmérés és kapcsolat-felvétel után, de valójában teljesen ismeretlenül két hétre elutazott Írországba. Több ír ingatlan-befektetőt is megismert kint, és két konkrét megbízással tért vissza. Innentől egészen a 2008-as ingatlanválságig, főleg ír befektetőkkel dolgozott, amely náció a válságig nagyon befektető volt a magyar ingatlanpiacon. A krízis aztán betett nekik, máig nehéz szétszálazni, hogy ebben mennyire volt szerepe a pénzügyi válságnak (Gubiczát hallgatva száz százalékosan), vagy mennyire volt szerepe a nem megfelelően felépített projekteknek.
Egy deal azonban mindenképpen nagy sikert hozott. Gubicza Ágoston és Nógrádi Cecília, illetve cégük az Euro Green Energy Kft. egy ír befektető tőkéjéből Mosonszolnok mellett 1800 embertől vásárolt fel telkeket, majd angol és ír energetikai szakemberek segítségével másfél évig mérték a szélerősséget, végül a mérések birtokában felhúztak egy 30 „toronyból” álló szélerőmű-parkot. A projektet végül sikerült eredményesen zárni, a Raiffeisen-csoport energiás cége vásárolta meg, a magánbefektetők szabad szemmel is jól látható összeget kerestek.
Ingatlan és reptér
Majd jöttek sorra az írekkel közös további projektek. Banki portfólióból megvettek egy rossz állapotú ingatlant Pécsen, amire gyártócsarnokot építettek fel az Elcoteqnek. Az elektronikai beszállító négy évig igénybe is vette ezt az üzemet, a befektetés így már meg is térült, de aztán az Elcoteq kivonult Magyarországról.
Nógrádi László szűkebb pátriájában, Zalában is több projektbe belekezdtek. Zalacsányban egy 180 hektáros golfpálya-fejlesztésbe fogtak. Ez aztán a hitelválság miatt megállt, de Gubiczáék még el tudták adni. Több kanyar után ma már valóban működik is a Zala Springs Golf Resort elnevezésű pálya, amely ugyanúgy Széles Gábor tulajdonában van, mint a település híres Batthyány-kastélyából kialakított szálló.
Ezzel párhuzamosan Gubicza kapcsolatba került két zalai település, Zalavár és Sármellék önkormányzatával. E falvak birtokában volt egy rossz állapotú, egykori orosz katonai repülőtér. Az infrastruktúra szinte csak egy betoncsík volt, amelynek nem volt kerítése, fénytechnikája, leszállási rendszere. Évente azért 15-20 ezer charter-turista érkezett ide, elsősorban a közeli Hévíz fürdői miatt. Gubicza hihetetlen energiákkal és tervekkel fogott bele a Fly Balaton elnevezésű projektbe. Ír partnereivel úgy számolt, hogy 180 ezer fős utasforgalom kell a nullszaldóhoz.
Sikerült meggyőznie az ír Ryanair fapados légitársaságot,
amely egy időben Budapesten még nem jelent meg, de Londonból, illetve Frankfurtból is menetrendszerinti járatot üzemeltetett Sármellékre. 2007 és 2008 voltak a csúcsévek, már 100 ezernél tartott az éves utasszám, amikor jöttek a bajok.
2007. május 21. Ujhelyi István az Önkormányzati és Területfejlesztési Minisztérium államtitkára (k) Gubicza Ágoston a Fly Balatont üzemeltető ír-magyar kft. igazgatója (j) és Martin Studer a DHL Expressz Magyarország Kft. ügyvezető igazgatója amikor bejelentik hogy a csomgaszállító cég első vidéki bázisát a Fly Balatonon nyitja meg szeptemberben. Az Ír-Magyar Cape Clear Aviation Kft. közel 600 millió forintos beruházásában a sármelléki repülőtéren 2.400 négyzetméter területű logisztikai bázis építését kezdték meg.Fotó: Varga György / MTI
A Fly Balaton tönkretételéért a korabeli sajtó elsősorban Gubiczát okolta. Szerinte a globális válság hatására az ír befektetőknek egyszerűen elfogyott a pénzük, a projekt – mint sok másik ekkoriban – forráshiányos lett. Gubicza verziója szerint ő azért nem tudott a részletekről beszélni, mert a szerződése szerint szigorú titoktartást vállalt.
2008 végén mindenesetre Gubicza előbb kiszállt, aztán amikor az írek csődöt jelentettek, mégis visszavette a projektet, hogy aztán megint eladja. Ekkor bontogatta ugyanis a szárnyait, a Jászai Gellért fémjelezte SCD, amelynek hatalmas balatoni tervei voltak. Ez a holding vette meg végül a repteret is. Gubicza egy ideig még a menedzsment élén maradt.
A szemben levő szobában dolgozott az SCD delegálta Boris Mihály (ő lett később a GB & Partners másik 50 százalékos tulajdonosa, de róla azt hallottuk, hogy az elmúlt egy évben minden aktivitástól háttérbe húzódott a cégben, és mással foglalkozott). A rendkívül hányatott sorsú reptér aztán megint beborult. Gubicza – jó szokása szerint – nem várta meg a végkifejletet, már előbb távozott. Sármellék amúgy jelenleg is fogad utasokat, ma úgy tudjuk, hogy maga az ingatlan ismét az érintett önkormányzatoké, míg az eszközpark állítólag Széles Gábor kezén van.
BM-es megbízás
Gubicza azonban nem bukott bele a csődbe, sőt új kapcsolatai révén még profitált is belőle. Elmesélése szerint, a reptéren sok nexusa volt a Belügyminisztériummal, hiszen a repülésbiztonság, a nemzetközi reptereken kötelező rendőrség és titkosszolgálat miatt is kellett a BM-mel egyeztetnie. Talán ezen nexusok miatt, amikor 2010-ben visszatért a kormányzásba Orbán Viktor, a Pintér Sándor vezette BM
Gubiczát delegálta a Balaton Fejlesztési Tanácsba.
Azt hallottuk, hogy a Fideszben Tállai András van az egyik legjobb kapcsolatban Gubiczával. A politikus 2010-ben éppen a BM-ben lett önkormányzati államtitkár, és bár Gubicza nem ezzel magyarázza a megbízatást, de talán ez a barátság is számított. Gubicza tehát pályája első évtizedében sok mindenbe belekapott, de a kockázati tőkések világába csak 2014-ben érkezett meg, egy nagyon zavaros helyzetű cégnél.
Prosperitás
Amíg Töröcskei István jobboldali bankár, és az általa vezetett Széchenyi Kereskedelmi Bank még tündökölt, Töröcskei volt a Fidesz egyik legelfogadottabb üzletembere. A politikailag irányított Jeremie-pályázatok során (ezen alapok 30 százalék magánforrás mellé, 70 százalék közösségi forrást is kaptak) Töröcskei és csapata négy mandátumot is elnyert (kettőt Prosperitás, kettőt Kairosz nevű alapkezelővel).
Töröcskei szavatartó úriember volt, aki, amikor kezdett kikerülni a pikszisből, és anyagi nehézségei támadtak, könnyen kapott kölcsönt. Például egy kaposvári olajvállalkozótól és egy kecskeméti távközlési üzletembertől is. Az adós meg szerette volna adni a tartozásait, de tényleg elfogyott körülötte a levegő.
Töröcskei IstvánFotó: Kovács Attila / MTI
Szinte az utolsó családi ezüstjének tűnt a két alapkezelő. A Kairoszban közvetlenül bukkant fel Töröcskei, míg a Prosperitásban a Széchenyi Bank alelnöke és Töröcskei üzlettársa, Deák Klára volt a tulajdonos és a befektető. Amikor már nagyon égett a ház,
Töröcskei e cégekből szeretett volna valamilyen biztosítékot adni az őt hitelező üzletembereknek.
Innen már széttartanak az emlékek, de az biztos, hogy a Prosperitás régi menedzsmentje elmenekült a zavaros helyzet elől, és a Rác Fürdő projekt egyik magánbefektetője, Prekuta Bálint közvetített és segített új menedzsmentet találni.
Prekuta ugyanis ismerte Töröcskeit, illetve az ex-Concorde-os Boris Mihályt is, aki pedig hozta magával Gubiczát. Deák Klára eladta az alapkezelőt Gubiczának, a Prosperitás irányítása a Gubicza-Boris kettőshöz került.
Ivan Mestrovic
Gubiczáék egyik alapja korábban befektetett Ivan Mestrovic érdekeltségébe. A eszéki vállalkozó azért különösen érdekes, mert ő Mészáros Lőrinc üzletember társa az NK Osijek eszéki focicsapat működtetésében. A felek most éppen azt tervezik, hogy Horvátország nemzeti stadionját építik meg a százezres kisvárosban. Mestrovic, a rengeteg nyelven beszélő világpolgár korábban Zágrábban indította a City Mail nevű egyetemes postai szolgáltató cégét.
Az állami posta versenytársát később eladta egy rakat pénzért, és egy időre kiköltözött Dubajba. Aztán visszatért a térségbe, és Szerbiában és Magyarországon is elindította a vállalkozását. A célja az, hogy bankoknak, biztosítóknak, távközlési cégeknek nyújtson professzionális levélmenedzsmentet. Gubiczáék azonban nem ebbe a cégbe, hanem ennek egy leányvállalatába, a City Konszolidátorba fektettek be.
Ez a specialista cég arra alakult, hogy sok kisebb vállalkozástól összegyűjtse, konszolidálja a levélforgalmat, és a központi kezelés után kedvezőbb díjat legyen képes kialkudni a nagyobb méret miatt. Úgy tudjuk Ivan Mestrovic közben már élt opciójával és visszavette Gubiczáéktól a tulajdonrészét. (A City Mail másik tulajdonosáról, Sakalj Ferencről, Mészáros Lőrinc horvát tolmácsáról a Direkt 36 készített riportot.)
Ám a Prosperitás-ügyből csúnya nézeteltérések születtek. Töröcskei hitelezői úgy érezték, hogy őket kisemmizték a biztosítékból, valamilyen háttérszerződést szerettek volna kötni. Gubicza szerint azonban nincsen itt semmi látnivaló. Őt nem érdekli, hogy mi volt a Széchenyinél, ki kinek tartozott. Az számít, ami a dokumentumokban van, az alapkezelő korábban Deák Kláráé volt, tőle pedig megvették. Pont.
Jön a CEMI
Ami biztos, Boris és Gubicza birtokon belülre kerültek, megérkeztek a kockázati tőkések világába, szereztek egy Jeremies alapkezelőt, amit át is neveztek Prosperitásról saját nevük alapján GB & Partnersre. Ám közeledett az a határidő, ameddig a Jeremie-alap kihelyezhetett pénzt, de nem volt még sem tőke, sem elegendő jó projekt az alapban. Gubiczáék csapatából Boris Mihály és egy elismert szakember, Petheő Tamás (egy korábban bróker, majd ingatlanos vállalkozó volt) összebútoroztak a CEMI nevű tanácsadócéggel.
A CEMI Vadas László és Fodor Dénes, két egykori McKinsey-s tanácsadó cége volt, és onnan lehet ismerős az olvasóknak, hogy tanácsadóként sokat dolgozott 2010 előtt a Hagyó Miklós irányította városvezetésnek a budapesti cégek feljavításán. A CEMI-seknek volt saját pénzük, be tudtak vonni egy nyugdíjpénztárat is, de azt kérték cserébe, hogy a GB & Partners mérlegelje azokat a befektetéseket, amelyeket ők ajánlanak. A CEMI-nek ugyanis volt egy rakás cégötlete, a cég ugyanis mindig próbált elindulni a Jeremie-pályázatokon, csak éppen nem feküdtek túl jól a jobboldali politikusoknál. Végül kétharmadrészt a CEMI ötleteiből állt össze a Prosperitás ProSeed portfólió, de tucatnyi projektet maguk Gubiczáék találtak.
Dinamo Ventures
Amikor kockázati tőkés lett, többen úgy látták, hogy nagy lábon kezdett élni, mesélték, hogy sofőr vitte a találkozóira. „Nem felvágásból, hanem mert egy időben elvették a jogsimat, de már visszakaptam, azóta nincs sofőröm” – mondta maga az érintett. A nagy étvágyú GB & Partners mindenesetre ezután megpróbált egy másik Jeremie-s alapot is megszerezni, a Dinamo Venturest. Hosszú beszélgetésünk során erről az egy projektről még maga Gubicza is elismerte, hogy „kudarc” volt.
A nagy ígéretek helyett itt csak perek és veszekedések maradtak.
A sztori röviden: pár fiatal kockázati tőkés összerakott egy alapkezelő társaságot. Erős szakmaiságukkal el is nyertek egy Jeremie-mandátumot, de pénzük nem volt elég. Tőkéseket kerestek, és kapcsolatba kerültek Gubicza Ágostonnal, illetve egy Tóth Balázs nevű, inkább szoci-hátterű üzletemberrel (aki a miskolci közvilágítást végző ELMIB cégből volt ismert).
Fotó: GB & Partners
Gubicza és Tóth azt ígérték, hogy ők majd szereznek finanszírozást, és még a cég többsége is az alapítóknál maradhat. Aztán mégsem lett tőke, csak egy hatalmas veszekedés. A végkifejlet egy furcsa közgyűlésben csúcsosodott ki. A részvényesek elkezdték a fórumot, majd egy adott ponton szétváltak.
Az alapítók egy része korábban eladta a részesedését, amelynek jogszerűségét Gubicza vitatta. Ezért ő és ügyvéd barátja, a vele irodaszomszédként is összenőtt Tenk Zoltán úgy értelmezték a helyzetet, hogy a többiek nem szavazhatnak szabályosan, mert nincsen igazolásuk arról, hogy ők tulajdonosok.
Átmentek hát az ingatlan egy másik részébe, és megtartották a saját maguk közgyűlését. Ezen más részvényes „nem jelent meg”, az egyedüli részvényes pedig mindenkit leváltott, majd gyorsan beadta a közgyűlési jegyzőkönyvet a cégbíróságra, amelyet az be is fogadott. A többiek nagyot néztek, aztán pereket indítottak, amelyek hosszú hónapokig elhúzódtak. Mára nagyjából mindenki elengedte a történetet, az érintettek addig veszekedtek, ameddig kútba esett az egész alap. A perek még tartanak, de igazán már nincs is min jogászkodni.
Eximes pályázat
Ilyen, legalábbis vegyes előélettel sikerült Gubiczáéknak nagy titokban elnyerniük az eximes mandátumot. A sajtó és a közvélemény sokáig még a nyertes személyéről sem értesült, a felek a mai napig azzal érvelnek, hogy banktitok, illetve szerződésben foglalt szigorú titoktartás kötötte őket.
Gubiczáék és az Eximbank szerint természetesen minden tiszta versenyben történt, reális előírásokkal, ugyanakkor az egész történetet mindvégig átlengte az irányítottság. Erről a lemaradt versenytársak, a bankból már távozó eximbankos kollégák, vagy a közbeszerzésekben jártas ügyvédi irodák egyaránt sokat tudnának mesélni, de mindez tényleg jól kiolvasható a Forbes által megszerzett dokumentumokból.
A pályázati sikerben szinte biztosan Gubicza Ágoston politikai kapcsolatainak lehetett erős szerepe.
Erről már sokan írtak, de foglaljuk össze. Gubicza felesége Sonnevend Alexandra, vagyis Rogán Antal első felesége. Ez persze nem feltétlenül alapozna meg jó kapcsolatot, de úgy tudjuk, hogy a két pár, Rogánék és Gubiczáék valóban nagyon jó (Gubicza megfogalmazásában kiegyensúlyozott), személyes viszonyban maradtak. Állítólag nem járnak össze, de az például előfordul, hogy a párhuzamos iskolai osztályokba járó gyerekeiket kölcsönösen hozzák-viszik.
Arról is lehet tudni, hogy Boris Mihály, vagyis a cégtárs ugyanabban az ingatlancsoportban él (Pasa Park) lakik, mint Rogán Antal miniszter, valamint Puskás András, Rogán korábbi helyettese, aki ma az Eximbank befolyásos vezérigazgató-helyettese. Boris Mihály elmesélése szerint az egész csapatból először ő költözött az ingatlanparkba, álmában sem gondolta volna, hogy ez később találgatásokra ad okot, így már ezerszer megbánta ezt az ingatlanvételt. Gubicza az Indexnek azt is elmondta, hogy Szíjjártó Péterről is nagyon kedvező véleménnyel van. Mint elmondta, rendkívüli mértékben becsüli a külügyminiszter terhelhetőségét, munkabírását.
Kohut Balázs
Van azonban a megbecsülésen túl, konkrétabb kapcsolat is Gubicza és a Külgazdasági és Külügyminisztérium (KKM) között. Kohut Balázs, aki korábban a KKM helyettes államtitkára volt, illetve a mai napig az Eximbank felügyelőbizottságának tagja, szintén együtt dolgozott Gubiczáékkal. Utóbbi szerint ez egy éve már nincs így, Kohut immár rendkívüli meghatalmazott nagykövet lett Olaszországban. Érdekesség, hogy nagykövetsége mellett egy, az olasz-magyar gazdasági kapcsolatok előmozdításán dolgozó céget is birtokol. A Central European Trade House (CETH) érdekessége, hogy korábban szintén a GB & Partners címére volt bejegyezve.
Áder János köztársasági elnök (j) átadja a kinevezési okmányt Kohut Balázsnak a Külgazdasági és Külügyminisztérium közigazgatási államtitkárának a Sándor-palotában 2014. október 8-án.Fotó: Soós Lajos / MTI
Szerettük volna megtudni, hogy pontosan kik vettek részt a pályázatok elbírásában és nem volt-e összeférhetetlenség például Kohut esetében. Az Eximbank válaszolt kérdésünkre, és így vélekedett erről: „A döntés meghozatalában részt vett személyek adatai nem nyilvánosak, összeférhetetlenség nem merült fel velük kapcsolatban. A pályázati eljárásban, az említett személy nem vett részt.”
A tőkealapok
Természetesen az nagyon nem jó, ha az állami bank kamuversennyel bíz 16 milliárd forintot egy csapatra. Belegondolni is megremegtető, hogy a 16 ezer millió forintból mi mindent lehetne tenni, akár még az oktatásban és az egészségügyben is. De ha elfogadjuk, hogy szükség lehet a programra, akkor a következő nagy kérdés, hogy a tőkemennyiség jól fial-e.
Két alapról van szó, a külpiaci fókuszú Exim Exportösztönző Magántőkealapról, illetve a belföldi fókuszú Export Növekedési Magántőkealapról.
Az eddigi összesített adatokról hallgassuk ismét az Eximbank válaszait! „Az Exim Növekedési Magántőkealapban az alapkezelő két befektetést hajtott végre 934 millió forint értékben. Ezen felül további két, összesen 710 millió forint értékű befektetés jóváhagyása már megtörtént, így várhatóan az év második felében ezek is megvalósulhatnak. Az Exim Exportösztönző Magántőkealap 1,5 milliárd forint értékű befektetésével egy magyarországi vállalkozás informatikai és infrastrukturális fejlesztése már folyamatban van Kínában, egy 1,3 milliárd forint értékű befektetés jóváhagyása pedig a közelmúltban megtörtént” – írta az Eximbank. A három eddigi befektetésben az érintett alapok mindenhol többséget vettek. Ismerjük meg őket röviden.
Kínai parkolás
A külpiaci fókuszú EPS Holding a kínai parkolási piacon szeretne pozíciót fogni. Sokan vannak benne. Az alap mellett egy Harold Krell nevű német üzletember, illetve az útdíj- és parkolási programokból ismert Emőri Gábor és családja. Az EPS-csoportnak van egy kínai leányvállalata, amelyben a magyar cég csak 49 százalékkal bír, az 51 százalékos partner pedig a kínai ZTE.
Ez tényleg elég komolyan hangzik, a kínai óriáscég 70 ezer embert foglalkoztat, és állítólag segített abban, hogy az EPS-csoport Jangcsengben, egy Sanghaj közeli városban 10 ezer parkolási hely üzemeltetésére nyert koncessziót és további 90 ezerre van még kilátás. Érdekesség, hogy a baloldalról ismert üzletemberek is szerepet kaptak a cégben. A holding vezetője Törő Csaba, korábbi PanTel-vezérigazgató, akit az SZDSZ belviharaiban lehetett a politika közelében látni. Ő most ugyanúgy Kínában van, mint a másik menedzser, Gyarmati Zoltán, aki még Hagyó Miklós idejében vezette a fővárosi Parking Kft-t.
Nanushka
A növekedési alap két befektetése közül az egyik a Nanushka divatcég, amely Sándor Szandra alapító, illetve párja, a vendéglátós Baldaszti Péter tulajdonában áll. A Nanushka ma már 25-30 országban ad el (leginkább az Egyesült Államokban és Dél-Koreában). A cég számára nem ismeretlen a kockázati tőke, a Portfolion nevű alapkezelő is benne volt a divatmárkában, de ő már Gubiczáék érkezése előtt az alapítók felé exitált. Azt eltérően ítélték meg forrásaink, hogy ez a befektetés mennyire lehet sikeres a kockázati tőkének, Gubicza mindenesetre nagyon lelkes, mint elmondta, érdemben sikerült az első szezonokban emelni a forgalmat.
Trezex
Rettentő érdekes, már-már gyilkos piac a készpénz-logisztika. A két nagy játékos közül a Group 4 csoport dolgozik az OTP-hálózatnak, az MPT Security pedig a Magyar Postának. Mellettük van egy kisebb, harmadik szereplő, a TrezEx, ebbe fektetett be az alap. Ez a cég volt már korábban Brink’s, Securitás, Secab is. Gubicza nagyon bízik a Kárpáti Balázs vezette menedzsmentben, amely pár év alatt mínusz 500 millióról, nullára hozta fel az eredményt.
Nem politikai alapon
Gubicza az alapok menedzseléséről elmondta, szerinte a kockázati tőke fő feladata, hogy egy adott fejlettségi fázistól egy magasabb szintig eljuttassa a vállalatokat. Így fogalmazott „vannak politikai kapcsolataim, mint minden üzletembernek ebben a kicsi országban, de a befektetési döntéseimben a politika nem szempont, én a piacban hiszek.
Egyébként sem én döntök, hanem a megfelelő szakembereim, elsősorban Petheő Tamás és Almás Attila.” Az valóban feltűnő, hogy maga Gubicza bár sokat tárgyal, jellemzően nincsen benne a különböző bizottságokban. „Nem a felelősség elől menekülök, de érvényesüljön többféle tudás” – mondta erről.
Fotó: GB & Partners
Nagyon sok portfóliócéggel beszéltünk, ők jellemzően pozitív tulajdonosi tapasztalatokról számoltak be, vagyis erős kontrollingról, szigorú beszámolási rendről és sok tulajdonosi segítség-nyújtásról.
Erős háttértámogatás
Magáról, Gubicza Ágostonról ismerői, barátai és nem kevés üzleti ellenfele egyaránt úgy vélekedett, hogy nagy meggyőző erejű, „hatalmas dumás”, aki előszeretettel utal remek fideszes kapcsolataira, Rogán Antallal, Szijjártó Péterrel, Tállai Andrással, vagy éppen a Belügyminisztériummal fenntartott aktív viszonyára. Az biztos, hogy minden történetbe hihetetlen energiákkal veti bele magát, „a 100 százalék kevés neki, mindenből 120 százalékot szeretne kicsavarni” – hallottuk róla.
Egy azonban biztos, Gubiczának ma még megkérdőjelezhetetlenül erős háttértámogatása van a politikától, az Eximbanktól. Abban pedig csak reménykedni lehet, hogy az Eximbank sokféle politikai elemektől sem mentes elképzelése, ezek a 10 éves alapok, Andy Vajna, Garancsi István, vagy éppen a belvárosi arab szállodások finanszírozása nem fog fejre állni, mert ha esetleg mégis így lesz, a cechet nem a politikusok, nem a csókosok, hanem mi, adófizetők fogjuk állni.
További GB & Partners befektetések
Részletesebben foglalkoztunk az Exim-alapok befektetéseivel, de a két Prosperitás-alap portfólióiban még többtucatnyi egyéb cég is van. Többségüket röviden bemutatjuk.
Adventure – Ovális alakú, kipattintható képernyőjű mobiltelefont fejleszt a Microsofttal
Alubaba – Üres sörös dobozokba környezetbarát mosószereket tölt
Alurad – Alumínium radiátorokat készít Jászboldogházán
Anti Arvalis – Pocokgyilkos, rágcsálókat irtó mezőgazdasági gépeket gyárt
Arkinso – A Parkinson-kór diagnosztizálására alkalmas digitális tollat fejleszt
Best Paddle és Kajak First – Egy vállalkozó két kajakos ötlete, felszereléseket, illetve kondigépeket gyárt
Content Factory - filmgyártó cég, amely a Mi kis falunk című, RTL Klubos vígjáték-sorozatot készítette. Boris Mihály jó barátja a rendező, Kapitány Ivánnak, a befektetőtárs pedig Kapitány felesége
Feeling Finder – Internetes társkereső, randioldal-cég.
Gömbmotor – Szivattyúkat fejleszt
Hidrolog – Halastavak oxigéntartalmának okosmérőit gyártja
IBeer – Okos sörcsapot fejleszt, amely digitális átfolyásmérővel, illetve olyan LCD-kijelzővel rendelkezik, amelyre a sörcégek reklámüzeneteket helyezhetnek el
Logics – Játékot fejleszt
Mikrolog data – Okos bevásárlókocsit alakít ki
Mini Brake – Olyan távféket talált ki, amellyel messziről is megállítható a kisgyerek biciklije
Neatly – Airbnb-kből rendelhető ruhatisztító szolgáltatást üzemeltet
Novo quadratum - Design bútorokat gyárt
Recobin - Környezetbarát, felcímkézhető papírkukákat készít
Reporter – Hírplatform, az olvasók által készített híreket, felvételeket, videókat tudják megvenni a médiatermékek
Sectum - Klasszikus biztonság-technikai őrző-védő cég
Shrubbie - A gourmet-fesztiválon mutatkozott be, borecet-alapú, egészséges üdítőitalokat fejleszt
Stemexa – Speciális gyógyszereket és táplálék-kiegészítőket importál
SVG – Salgótarjáni gépgyártó cég
TG Productions – Ez is Kapitány Iván cége, ő rendezi a Játékszínben a Kellemes Húsvéti Ünnepeket című filmadaptációt
Tickething – Színházjegyek internetes másodpiacát fejleszti
Toptalq – Híraggregátor szájt, amolyan Hírkereső-klón
Torus - Napelemes szélgenerátor
Toto Metál – CNC-forgácsoló cég, amely épp a Q7-es gyártósorán dolgozik
TransCRTL – Fuvarozóknak optimalizál útvonalakat
Veddberbe – Online bérbeadási piactér
Veryslide – Vállalati prezentáció-gyártó megoldás
VitaChoco – C-vitaminos csokoládékat gyárt
Vízépgép – vízmunkálatban vesz részt"
Hungary,2017-05-16,Index.hu,https://index.hu/gazdasag/ado_es_koltsegvetes/2017/05/16/beirta_mar_a_csaladi_kedvezmenyt_az_adobevallasaba/,Beírta már a családi kedvezményt az adóbevallásába?,"Tavaly a személyi jövedelemadó előlegéből több százezer szülő nem vette igénybe a családi kedvezményt, nekik érdemes kiegészíteniük ezzel a bevallástervezetet. Ezt legkésőbb május 22-ig, a bevallás benyújtásának határidejéig tehetik meg - tájékoztatta a Nemzetgazdasági Minisztérium parlamenti és adóügyekért felelős államtitkára az MTI-t.
Tállai András azt is elmondta viszont, hogy az érintetteknek nem érdemes kivárniuk a határidőt, mert a kiegészített bevallás beérkezésétől számított 30 napon belül kapják meg a nekik járó kedvezmény összegét.
Nem nyúltak a bevalláshoz
A Nemzeti Adó- és Vámhivatal (NAV) 3,8 millió magánszemélynek készítette el bevallási tervezetét. Az adózók jelentős többségének nem kell csinálnia semmit, a tervezetük május 22-én automatikusan érvényes bevallássá válik. Május 14-ig az e-szja rendszeren keresztül 408 ezren küldték már be a bevallásukat. A beküldők háromnegyede, 304 ezer adózó módosítás nélkül fogadta el az adóhivatal által összeállított dokumentumot.
A bevallási tervezet a jövedelmek mellett a kedvezményeket is tartalmazza, de csak azokat, amelyekről van adata az adóhivatalnak. A szülőknek a családi kedvezményt, a tavaly esküdteknek az elsőházas kedvezményt, illetve a bérbeadóknak az ebből származó jövedelmüket maguknak kell feltüntetniük a bevallásukban - sorolta a példákat az államtitkár.
A tervezethez csak a kifizetőktől érkező adatokat használhatja a NAV, azt nem teheti meg, hogy a tavalyi bevallásokat alapul véve tölti ki a kedvezményes sorokat. De mindent elkövetnek, hogy mindenki igénybe vehesse a neki járó kedvezményt, így ha eltérést vagy hiányzó hónapokat találnak a munkáltatói adatszolgáltatásban, akkor erre külön felhívják az érintettek figyelmét.
Be kell vallani az Airbnb-t
Tavaly havonta átlagosan 790 ezer magánszemély érvényesítette év közben az adóelőlegéből a családi kedvezményt, azonban a korábbi évek szja-bevallásait alapul véve, erre mintegy 1,1 millióan lennének jogosultak. Így mintegy 300 ezer szülőnek mindenképp érdemes a lehető leghamarabb kiegészítenie a tervezetét a családi kedvezménnyel, amely egy háromgyerekes családnál havonta 100 ezer forint megtakarítást is jelenthet. Az érintetteknek a NAV a bevallás beérkezésétől számított 30 napon belül utalja az adóelőlegből igénybe nem vett családi kedvezmény összegét.
Az ingatlanbérbeadásból származó jövedelem sem szerepel a bevallási tervezetben, hiszen a kifizető adatszolgáltatás hiányában erről nincs pontos, összegszerű adata a NAV-nak. A 2015-ről szóló szja-bevallások elemzéséből kiderült, hogy több mint 72 ezer magánszemély adta bérbe ingatlanját, és fizette be az államkasszába a közterheket.
Ezzel az adattal minden bérbeadónak érdemes kiegészíteni május 22-ig a tervezetét, hiszen addig lehet számot adni a tavaly megszerzett jövedelmekről. A kockázatelemzők jelzése alapján indult esetleges ellenőrzéskor a revizorok a ténylegesen megszerzett jövedelmet vetik össze a bevallottal, ezért a bevallásban nem is érdemes eltitkolni semmilyen jövedelmet - mondta Tállai."
Hungary,2017-05-14,Index.hu,https://index.hu/belfold/2017/05/14/tallai_szerint_az_airbnb_szallasadoinak_81_-a_tobbet_keresett_mint_amennyit_bevallott/,"Tállai szerint az Airbnb szállásadóinak 81%-a többet keresett, mint amennyit bevallott","A Nemzeti Adó- és Vámhivatal (NAV) adatai szerint az Airbnb-hálózat szállásadóinak 81 százaléka szerzett több bevételt annál, mint amennyit Magyarországon bevallott , írja az MTI.
Tállai András tájékoztatás szerint az ír adóhatóság adatai szerint 2015-ben az Airbnb-vel csaknem 4500 magyar szállásadó állt kapcsolatban, ők összesen 120 ezer alkalommal adták ki ingatlanjukat, amivel mintegy 6 milliárd forint bevételt szereztek.
A NAV az ír adatokat összevetette a szállásadók bevallásaival, a kockázatelemzők az érintettek 81 százalékánál találtak eltérést. Ez vagy abból adódott, hogy a szállásadók egyáltalán nem vallottak be szálláskiadásból származó bevételt, vagy kevesebb összeget szerepeltettek bevallásukban a kapott összegnél - részletezte.
""A kockázatelemzés eredménye alapján a NAV támogató eljárás keretében keresi meg az eltéréssel érintett szállásadókat. Az adóhivatalnak ugyanis nem a bírságolás a célja, hanem az, hogy mindenki a szabályokat betartva adja ki az ingatlanját"" - hangsúlyozta az adóhatóság vezetője. Már 900 magánszemélynél el is indult a támogató eljárás, amelyet - annak ellenére, hogy az abban való részvétel önkéntes - mindenkinek érdemes kihasználnia, hiszen az eljárás keretében rendezett jogsértések miatt semmilyen szankciót nem szabhat ki a NAV.
A NAV a támogató eljárásban tájékoztatja az adózókat a mulasztásról és a hibákról azért, hogy azokat önként pótolhassák, javíthassák. Amennyiben szükséges a revizorok egyeztetést kezdeményeznek, adatszolgáltatásra, nyilatkozattételre, a bevallás adatainak kiegészítésére, illetőleg önellenőrzésre hívják fel az adózókat.
Tállai András elmondta, annak, aki eddig még nem tette, mindenképp érdemes megfizetnie a szállásadásból származó jövedelme után az adót, hiszen az adóhivatalnak - a folyamatosan bővülő adatállományának köszönhetően - a legtöbb ilyen jellegű bevételről pontos információi lesznek. Az eddigi mulasztást az önellenőrzéssel lehet pótolni, ugyanis a be nem vallott adóról mindaddig számot lehet adni és be lehet fizetni, ameddig a NAV nem indít ellenőrzést - javasolta Tállai András.
Az államtitkár hozzátette, hogy a fizetővendéglátóknak érdemes a legegyszerűbb és legnagyobb megtakarítást biztosító adózási módot, az úgynevezett tételes átalányadót választani, amely szobánként mindössze évi 38 400 forint közterhet jelent. Szólt arról is, hogy jövőre - amennyiben az Országgyűlés megszavazza - a jelenlegi egy ingatlan helyett már három lakásig vagy üdülőig választható lesz ez a kedvező adózási mód."
Hungary,2017-05-03,Index.hu,https://index.hu/gazdasag/ado_es_koltsegvetes/2017/05/03/egyszerusodhet_az_airbnb-s_adozas/,Egyszerűsödhet az airbnb-s adózás,"Ha a parlament elfogadja a 2018-as költségvetés kedden nyilvánosságra hozott tervezetét, akkor sok airbnb-ző nagyon jól járhat, hiszen már három lakás vagy üdülő szálláshelyként történő kiadása esetén is választani lehet a tételes átalányadózást, vagyis szobánkénti mindössze 38 400 forint befizetése mellett lehet lakást kiadni – szúrta ki a Portfolio.
A jelenlegi szabályok alapján akkor lehet tételes átalányadózással rövid távon lakást kiadni, ha valakinek csak egy lakása van, vagy akkor, ha több lakásából csak egyet ad ki. Ha valaki eddig több lakást adott ki, akkor az önálló tevékenységre vonatkozó szabályok vonatkoztak rá, tehát  a bevételből levonhatta a költségeit, illetve az amortizációt, és az így kapott jövedelem után 15 százalékos szja-t, illetve 22 százalékos egészségügyi hozzájárulást kellett fizetnie.
Ez alapján eddig például egy ötszobás lakást kiadó magánszemélynek 192 ezer forintos átalányadót kellett kifizetnie egy év alatt, miközben ha valaki egy két- és egy háromszobás lakást adott ki, akkor 520 ezer forintnyi adót kellett megfizetnie évente.
A statisztikák szerint sokan adnak ki két-három lakást rövid távra, nekik jól jöhet majd, hogy kevesebbet kell adózniuk. Ráadásul az adminisztráció is sokat egyszerűsödik, így sokkal kevésbé éri majd meg az ilyen módon szerzett jövedelmet eltitkolni."
Hungary,2017-04-25,Index.hu,https://index.hu/bcs/2017/04/25/idealis_munkahely_iroda_munkakornyezet_hatekonysag/,Az ideális munkahely nyomában,"Iroda, amely játszótérre, butikhotel lobbijára, máskor meg komfortos otthonra emlékeztet? Ha magunk elé idézzük a Google, a Yahoo, az Airbnb vagy éppen a Prezi designmagazinokban is felbukkanó irodáit, könnyen beláthatjuk, hogy a munkakörnyezet világában valódi forradalom zajlik. Ennek jegyében a ma ideálisnak tekintett munkahely kialakítása fényévekre van a korábbi évtizedekre jellemző, szigorú rendben sorakozó íróasztaloktól, a cellás elrendezéstől és a dolgozónak dobozkányi életteret jelentő fülkesortól.
Egy trendekkel lépést tartó cég ma már kiemelten kezeli azt a környezetet, ahol dolgozói töltik mindennapjaikat, és saját jól felfogott érdekében figyelmet fordít arra, hogyan is érzik itt magukat az alkalmazottak. A látványos külsőségek mögött komoly tudományos kutatások rejlenek, amelyek szigorú statisztikákkal támasztják alá a munkakörnyezet és a produktivitás összefüggéseit.
Betegíthet, de szárnyakat is adhat a munkakörnyezetünk
Érdemes tanulmányozni a World Green Building Council, a fenntartható építés elterjesztéséért küzdő világszervezet élhető terekért indított kampányának weboldalát – betterplacesforpeople.org, ahol számos érdekes tanulmányt, kutatási eredményt találunk a témában. A tevékenység alapú munkavégzés teóriája először a holland Erik Veldhoen könyvében (The Art of Working, vagyis A munka művészete) bukkan fel a 2000-es évek elején.
Valószínűleg nem mondunk újat azzal, hogy a zavaró zajhatás komolyan rontani tudja a munkateljesítményünket, de így van ez a rossz minőségű levegővel, a nem megfelelő hőmérséklettel és az ideálistól eltérő fényviszonyokkal is. Pozitívan befolyásolnak viszont minket az olyan tényezők, mint a tárgyalás eredményességét növelő belső tér, az elvonulásra és közösségi munkára alkalmas terek változatos elrendezése, a beltéri zöldek jelenléte vagy éppen a zöld környezetre való kilátás.
Szélsőséges példa az ún. beteg épület szindróma (Sick Building Syndrome, SBS), amely természetesen nemcsak irodákra alkalmazható, de sajnos gyakran ráhúzható ezekre. A fogalom azt a jelenséget takarja, amikor egy épületben/adott térben tartózkodva „megmagyarázhatatlan” tünetek kínozzák az ott lévőket: fejfájás, a szem vagy épp a torok irritációja, szédülés, sőt hányinger is felléphet. Ezeknek a tüneteknek számos oka lehet, a nem megfelelő beltéri levegőminőségtől és a levegő illékony szervesanyag-tartalmától kezdve a pszicho-szociális körülményekig. Érthető módon az ezektől szenvedő dolgozó nem fog képességei csúcsán teljesíteni, így elemi érdeke a munkaadónak, hogy megelőzze a gondok jelentkezését.
Miért is jó mindez a munkaadónak?
Leszűrhetjük, hogy a munkaadónak komoly pénzösszegekben mérhető megtakarítást jelent, ha kiküszöböli ezeket a munkavállalók közérzetére, jóllétére és egészségére kedvezőtlenül ható körülményeket. A munkából távol maradó munkavállaló ráadásul az egész társadalomnak veszteség, a munkáltatónak éppúgy, mint az államnak, az egészségbiztosítónak, és persze magának a dolgozónak is.
Érdekesség, hogy néhány éve készült az ezen a területen éllovasnak tekintett Németországban egy Gallup-felmérés, amely arra a következtetésre jutott, hogy a német cégeknek igen jelentős problémát okoz a munkavállalók rossz munkahelyi közérzete és alacsony elköteleződése a munkáltató felé. A kutatás arra jutott, hogy azok a cégek, amelyek sikeresen monitorozzák, menedzselik és javítják a munkavállalók jóllétét befolyásoló tényezőket, nemcsak csökkentik kiadásaikat és növelik a produktivitást, hanem képesek magukhoz vonzani és megtartani a legtehetségesebbeket is közülük.
Versengés a legjobb agyakért
Mielőtt gondoskodna a cég a munkavállalóiról, nem árt az sem, ha az igazán jó agyakat tudja magához csábítani. Az igazán jó munkavállalók nem bízzák a véletlenre, hogy nyűg helyett élmény legyen számukra a munkába járás. Az Egyesült Államokban a leendő munkavállalók olyan felületeken tesztelhetik jövendőbeli munkahelyüket, mint a Glassdoor.com, ahol számos cégről és annak vezetőjéről olvasható részletes értékelés. Toplistát is találhatunk 2017 legjobb munkahelyeiről, amelyen amerikai és európai cégek is megtalálhatók – ezen pedig nem meglepő módon előkelő helyen végzett a fancy irodáiról is ismert Facebook éppúgy, mint a Google.
Dolgozószoba a Google tel-avivi irodájában (fotó: google)
Egészségmenedzsment az irodában
De mi is a helyzet itthon az irodai egészségtudatosság szempontjából?
Bárkit megkérdezünk, mindenkinek fáj a háta, a keze, a nyaka – mondhatni hozzászoktunk mára, pedig ehhez egyáltalán nem kéne hozzászoknunk
– véli Dr. Németh Edit, a Budapesti Műszaki és Gazdaságtudományi Egyetem Ergonómia és Pszichológia Tanszékének adjunktusa. „Szerintem nagyon fontos, hogy az egészségtudatosság, ergonómia-tudatosság a mindennapjaink részévé váljon a munkahelyen is. A dolgozók valamennyire már megtanulták beállítani a számítógépét, amikor még volt hagyományos asztali számítógépünk és monitorunk – viszont ez egész felborult a laptophasználattal. Sokan például csak a touchpadon egereznek, ami nagyon nem jó (csukló fájdalmakhoz vezethet): ugyanúgy külön monitort meg egeret kéne használnunk, és már ezzel ki tudnánk küszöbölni egy csomó problémát. A laptopon való munka közben ráadásul folyamatosan lefele nézünk, ami nyak- és vállfájdalmakhoz vezet. Sokszor előfordul az is, hogy bár a cégek nagyon jó körülményeket, például jó munkaszékeket biztosítanak, még nem tudjuk beállítani azokat, nem tanultuk meg őket használni.
„Kezd trenddé válni a sportos élet, az egészségtudatos szemlélet, a munkahelyek világában is. Az emberi szervezet alapvetően nem az ülésre van berendezkedve, ebben a testhelyzetben a gerincünket a testsúlyunk 140-200%-ával is terhelhetjük! Ez ellen védekezésként jelentek meg az ülő és álló munkahelyek, amelyeket a cégek egyre nagyobb mértékben biztosítanak a dolgozók számára” – hoz konkrét példát a szakember. „Külföldön, a skandináv országokban ez mindennapos, nálunk azonban csak most kezd elterjedni. Az emberek azonban még nem tudják használni, félnek tőle, pedig az lenne a lényege, hogy ne órákat töltsünk ülve. Ezzel kapcsolatban is nagyon-nagyon fontos a szemléletváltás. 
Sok helyen álló tárgyalókat alakítanak ki – így egy megbeszélés könnyen lehet, hogy nem egy óra lesz, csak fél, ami a hatékonyságot is javítja.”
Hol is dolgozunk valójában?
A 20. század első felében a gyárszerű elrendezésben hittek az irodák világában is. Ennek alapjait egy Frederick Taylor nevű amerikai mérnök vetette meg, aki szerint a hatékony munka titka, ha a dolgozókat ingerszegény környezetbe helyezzük, ahol szigorúan csak a munkára koncentrálhatnak. Ennek eredményeként születtek meg a katonás rendben sorakozó íróasztaltengerrel berendezett terek, ahol az alkalmazottak a főnökségtől szigorúan elkülönülve, mintegy az iskolapadba kényszerítve végezték munkájukat. A század elejétől gyakorlatilag a 60-as évekig megkövült ez a konstrukció, amely Taylor Tudományos menedzsment nevű teóriáján alapult.
Németországban ütötte fel a fejét az az új elképzelés az 1950-es és 60-as években, amely megpróbálta felbontani ezt a merev struktúrát. A „Bürolandschaft” azonban nem bizonyult sikeresnek, és ellenpólusaként jelent meg a dolgozók szeparált személyes tereként a fülkés konstrukció – ebből lett később a rémálomszerű monoton munkahelyi doboztenger.
Napjainkra világossá vált, hogy az emberek nem gépek, és nem préselhetők büntetlenül egyenkapszulákba. Főleg, hogy a munkavégzés jellege is alapvetően megváltozott ahhoz képest, ahogy pár évtizede dolgozott az átlagember. A digitalizáció mellett az Y és Z generáció alapvetően eltérő igényei, a munkavégzés megváltozott formája, sokszor kötetlenebb, lazább jellege a meghatározó az iroda berendezése szempontjából. És persze a fenntarthatóság, amely irodaházak esetében már alapkövetelmény, és nemcsak az energiatakarékosságban és a környezetbarát megoldásokban merül ki, hanem olyan szempontokat is magával hoz, mint a szociális fenntarthatóság vagy az épülethasználók komfortja.
Az új időket az Activity Based Working, azaz tevékenység alapú munkavégzés teóriája alapján berendezett iroda jelenti, ahol a belső tér kialakítása változatos formát mutat. Az így berendezett iroda elvonulásra alkalmas terektől a közös munkát lehetővé tévő megoldásokig, például kis ülősarkokig változatos struktúrákat foglal magába – a lényeg, hogy a környezet maximálisan alkalmas legyen az aktuális munkafolyamathoz, és a munkavállaló választhasson, hogy mely tevékenységet mely környezetben végzi. Ez a kialakítás a lehető legnagyobb mértékben segítheti a dolgozói komfortérzetet és például a felesleges, üresen álló íróasztalok kiiktatásával még spórolhat is a munkaadónak.
Újjáélesztett munkahelyi komfort
Az irodaházak műfajában ma még szokatlan gyakorlat, amit a ConvergenCE magyar ingatlanfejlesztő cég hajtott végre a Váci úton. Meglátva ugyanis a lehetőséget a kiváló helyen fekvő, szerkezetileg teljesen ép valamikori Duna Office Irodaházban, az új építés helyett annak újjáfazonírozása mellett döntött. Az átfogó felújítás után az épület CityZen irodaház néven folytatja pályafutását.
Nagyszerű összehasonlítási alapot nyújt a múlt és a jövő munkahelyi trendjeivel kapcsolatban, így Zeley Csabát, a ConvergenCE vagyonkezelési igazgatóját faggattuk arról, mire is van szükség ahhoz, hogy elavult munkakörnyezetből a 21. századi igényeket kielégítő irodaház váljon.
A fejlesztő által 2015-ben megvásárolt és a felújítás után 2016-ban átadott épület anno a 90-es években az első modern irodaház volt a környéken, amelyért sorba álltak a bérlők. Azonban a többszörös tulajdonváltás során a fénye erősen megkopott. Az eredetileg légkondicionálás nélkül épült házon nagyon sok átalakítást végeztek a mostani felújítás során, a négycsöves légkondicionáló és az elegendő friss levegőt adó légkezelő mellet a bérlői komfort szempontjából az egyik legfontosabb változás a gyors átalakításokat lehetővé tevő álpadló beépítése volt, de került két új lift is a házba.
Felújított CityZen Irodaház
„A műszaki hiányosságokon kívül a két legnagyobb hibája az volt a háznak, hogy egyrészt úgy nézett ki, mint egy siófoki szálloda a nyolcvanas években, tehát kívülről meg kellett újítani. A másik nagy gond pedig az volt, hogy borzasztó kicsi volt a recepció, amit egy bővítménybe kihoztunk az épület elé” – meséli Zeley Csaba. „Ami a dolgozói komfort szempontjából az egyik legfontosabb dolog, az a friss levegő – még mindig nagyon kevés irodaház fordít figyelmet arra, hogy megfelelő mennyiségű jusson az irodába.
Gyakran nem azért ásítoznak a kollégák délután négykor, mert elfáradtak, hanem egyszerűen elfogyott az oxigén.
A 35-40 m3/óra frisslevegő-ellátást személyenként biztosítani kell, ezt mi meg is oldottunk a felújítás során. Továbbá Magyarországon még mindig nagyon nehéz kiadni olyan irodát, ahol nem nyithatók az ablakok - ez egy ilyen közép-európai sajátosság. Nagyon fontos a világítás is, mi egy direkt-indirekt rendszert használunk, belógatott lámpákkal direkt fényt és indirekt visszatükröződést juttatunk a térbe a mennyezetről.”
A szakember a szolgáltatások körére hívja fel a figyelmünket, mint a munkavállalói komfort terén kiemelt szerepet játszó tényezőre.
Gondolkoztunk, hogy mi az, ami hiányzik innen, és úgy láttuk, hogy egy kisebb bolt – így kerestük meg a Spart, akik nyitottak voltak a lehetőségre.
A másik újítás pedig, hogy van a házban egy Café Frei kávézó; velük már egy másik irodaházunkban is szerződtünk. Ők a recepciónál találhatók, mert az volt a tapasztalatunk, hogy csinálhatunk akármilyen felújítást, csillogó új recepciót, az mindig egy hideg, személytelen tér marad. Megnyitott tehát az irodaház és benne a kávézó, és úgy érezzük, hogy jó ide bejönni. Ami még a szolgáltatások terén nagyon fontos, az a biciklitároló és zuhanyzó, ami ingyenesen használható a bérlők számára.”
CityZen – impozáns lobby
A munkahelyek jövője
A legizgalmasabb trendek dióhéjban
Beltéri természet, zöld irodák 
Munka-magánélet egyensúly helyett munka-magánélet integráció 
Játékosan szórakoztató és rugalmasan használható irodai terek 
Mesterséges intelligencia, automatizálás és virtuális valóság az irodában 
24 órás hozzáférhetőség -Office sharing 
Szabadúszók és alkalmazottak együttes foglalkoztatása egy cégen belül
És hogy mi formálja majd a jövő munkahelyeit? Például a digitális forradalom, no meg a munkavégzés megváltozott jellege. Vagyis például az, hogy nem vagyunk többé helyhez kötve, és projektalapon dolgozunk. „ Az ember ugye alapvetően azért jár be dolgozni, hogy kommunikáljon, információkat gyűjtsön, amihez kellenek a tárgyalók: sokszor probléma is egy irodában, hogy nincs elég tárgyaló. A kommunikációs terek jelentősége tehát mindenképpen megnő a jövőben” – villantja fel a jövőbeni trendeket dr. Németh Edit. „Ami pedig szintén kezd látszódni, hogy amellett, hogy legyenek a kommunikációt lehetővé tévő terek, az is kell, hogy fókusztereket biztosítsunk a dolgozóknak. Kell egy olyan helyiség, ahol csönd van, ahol meg tudjuk csinálni nyugalomban a feladatunkat – így ezek jelentősége is megnő. Főleg, hogy sokan azért foglalták el a tárgyalókat, mert ott csöndben tudnak dolgozni.
Ugyanakkor a gazdaságossági szempontok miatt nagy légterű irodák mindig is lesznek, viszont ezeknek sok hátulütőjük van: zavaró a háttérzaj, nem tudjuk kontrollálni a klímát, nem tudjuk kinyitni az ablakot vagy fel/lekapcsolni a világítást, nincs meg a személyes kontroll a fizikai környezet felett, ami környezetpszichológiai problémákat vet fel – ezeket kompenzálták a kisebb, informálisabb terekkel a nagy irodák.”
CityZen – magas színvonalú irodai kialakítás
 „Ami jó hír, hogy a legújabb trendek követésekor egyáltalán nem vagyunk számottevően lemaradva az Egyesült Államokhoz vagy Nyugat-Európához képest” – folytatja dr. Németh Edit. „Érdekes látni, hogyan alakul ez nálunk itthon: jellemző volt, hogy eleinte a cégek a bútorokra figyeltek oda, azonban ma már mondhatni teljes körű szolgáltatást nyújt az iroda. Jó időben vagyunk, nagyon izgalmasak a trendek, és ma már nemcsak az IT szektorban működő cégek irodái fejlődnek, hanem a kis és középvállalatoké és a szolgáltatóké is.”
És ne feledkezzünk meg egy igazán fontos trendformáló tényezőről a munka világából, vagyis a generációkról! Hogy mennyire fontosak a munkaadóknak, azt mi sem mutatja jobban, mint hogy számos tanulmány született az Y és Z generáció (vagyis az 1980 és a 2000 után születettek) munkahely-választási szokásaival és a munkahellyel szembeni elvárásaival kapcsolatban.
Ezek az első olyan generációk, amelyek tagjai szinte mindent gyökeresen eltérően csinálnak, mint elődeik.
A kutatások igen meglepő eredményeket hoznak, ugyanis ennek a generációnak a tagjai például úgy vélik, az ideális az, ha életük során csak kevés cégnek dolgoznak, ráadásul a home office helyett preferálják az irodába való bejárást és a munkatársakkal való személyes együttműködést, vagyis a kollaborációt elősegítő munkakörnyezetben szárnyalnak igazán. A vonzó munkakörnyezet pedig elsődleges vonzerővel bír számukra.
„Ami nagyon fontos ezeknek a fiatal munkavállalóknak” – ért egyet ezzel Zeley Csaba „hogy a beltérben tényleg otthon érezzék magukat, annak ne gyárszerű hangulata legyen, az irodaház szintjén pedig a szolgáltatások – kávézók, éttermek, közösségi terek, és a biciklivel kapcsolatos szolgáltatások elengedhetetlenek. Magyarországon van egyrészt az átlagbérlő, akinél a megszokott sémából való kitörés kimerül abban, hogy kell egy kis sarok, ahol a szokásosnál egy kicsit kényelmesebb fotelek vannak és még valami kicsit oda nem illő szín. Jelen van a szoftverfejlesztő startup cégek köre, akik vezetik ezt a trendet, és a hagyományos irodabérlőké, akik követik – de azért már mindenki odafigyel rá. Az Y és Z generáció tagjai pedig tényleg ki vannak erre a témára hegyezve, ők teljesen máshogy élik meg ezt a világot, mint elődeik.”
                        A cikket a Brand & Content készítette a ConvergenCE megbízásából, nem az Index szerkesztősége. Arról, hogy mi is az a támogatói tartalom, itt olvashat részletesebben."
Hungary,2017-03-23,Index.hu,https://index.hu/gazdasag/2017/03/23/killott_kinaban_is_a_sharing_economy/,Kinőtt Kínában is a sharing economy,"Elég durván növekvő pályán van Kínában is a sharing economy, tehát az olyan internetre és okostelefonos alkalmazásokra épülő gazdasági tevékenység, amin keresztül az emberek olyan árukhoz és szolgáltatásokhoz juthatnak hozzá, amiket korábban inkább megvettek.
Hasonló alapon működött a Magyarországról kiűzött Uber, de ilyen például a turisztikai célú lakáskiadást leegyszerűsítő Airbnb, vagy akár az autómegosztó vagy az internetes ételrendelő oldalak is. Ha érdekli téma, itt elolvashatja a sharing economy egyik kutatójával készült idei korábbi iinterúnkat. 
A kínai People's Daily megkérdezett állami kutatóinak friss tanulmánya szerint évi 40 százalékkal nőhet a sharing economy-szerű tranzakciók értéke évente, és 2025-re az ország GDP-jének 20 százalékát adhatja már. Ráadásul 5-10 ilyen megoldásokra építő óriáscég létrejöttét is várják az országban. Persze ez kínai állami kutatás, szóval a számokkal valószínűleg nem érdemes sokat foglalkoznunk, annyi azonban biztosan leszűrhető, hogy nagy arányú növekedést várnak.
Az egyik megkérdezett kutató, Zhao Ying viszont azt is felvetette a lapban, hogy azért vannak még problémák a nagy térhódítás előtt. Mindenekelőt a bürokratikus akadályokat említette, szóval szabályozási változtatásokra is szükség lesz majd, ha ilyen irányokba tervez a Kínai Kommunista Párt."
Hungary,2017-03-19,Index.hu,https://index.hu/gazdasag/2017/03/19/sharing_economy_becs_szabalyozas_airbnb_uber/,Mindenhol láncra verik a lakásbérlők rémét,"Bécs városvezetése konferenciát szervezett a sharing economy-ról, ahol az derült ki, hogy az osztrák fővárosban is probléma, hogy sokan nem fizetnek elég adót a rövid távú lakáskiadás után, de a városvezetés évek óta adott alapelvek alapján szabályozza az iparágat, és fel sem merül a betiltás lehetősége. Arra is van már terv, hogy hogyan tegyék átláthatóbbá az iparágat. Az európai turizmusboom miatt más nagyvárosok is szigorítanak, de itt is látszik egy irányvonal, miközben Budapesten egyelőre nincs változás, a lobbizgatás viszont megy.
Guller Zoltán, a Magyar Turisztikai Ügynökség (MTÜ) vezérigazgatója egy háttérbeszélgetésen nemrég arról beszélt, hogy az Airbnb részben nem tisztességes versenyt generál, ami adózási problémák mellett biztonsági problémákat is felvet. Guller szerint a minimum az idegenforgalmi adó befizetése lenne, az ügynökség javaslatot tervez benyújtani a kormánynak.
Nem ez lesz az első alkalom, hogy a turisztikai piacon valamelyik szereplő új szabályokat akar kilobbizni a kormányzattól: a szállodások és az airbnb-s lakáskiadók is lobbizgattak már korábban is, de ezen a területen egyelőre működik a rövid távú lakáskiadásra kitalált – az Airbnb megjelenése előtti időkből származó –szabályozás és a piac is.
Ez viszont nem igaz a másik nagy sharing economy-s piac esetében, ahonnan az Ubert kitiltotta a kormány, mert a taxisok elég hangosan panaszkodtak. Közben pedig az adóhatóság szereti megbüntetni azokat a sharing economy-s próbálkozásokat, amikről az Index beszámol, vagy legalábbis az ételmegosztós Yummberrel biztos, hogy valami ilyesmi történt.
Guller Zoltán
Ezek alapján úgy látszik, hogy Magyarországon a sharing economy-s cégek szabályozása mögött nincs átfogó filozófia. Ennek az ellenkezője igaz Bécsre, legalábbis abból, amit a városvezetés a város által szervezett sharing economy konferencián elmondott, az derül ki, hogy Bécs városa egyértelmű irányvonalak alapján viszonyul az olyan sharing economy-rendszerben működő cégekhez, mint amilyen az Uber vagy Airbnb. Az az alapelv, hogy a netes platformokon keresztül való megosztásra épülő piacokat
megfelelően kell szabályozni, és nem kell tiltani a működésüket.
A konferenciára egy csomó kelet-európai uniós tagállam fővárosaiból hívtak el városvezetőket, hivatalnokokat és újságírókat, Ljubljana alpolgármestere és a belgrádi városvezetés még előadást is tartott, de jöttek Krakkóból, Prágából, Zágrábból, Szarajevóból és Szófiából is. Budapestet Bagdy Gábor főpolgármester-helyettes képviselte a konferencián.
Időben kapcsoltak
Bécs célja, hogy a sharing economy-s cégek gazdasági előnyei a munkavállalók és a fogyasztók jogainak védelme, a tisztességes verseny, vagy a tisztességes adózás megvalósulásával együtt érvényesüljenek. Ehhez viszont arra is szükség van, hogy a cégek az önkormányzat rendelkezésére bocsássák a szükséges adatokat – nagyjából ez derült ki a Thomas Reindl, a bécsi városi közgyűlés elnökének és Klemens Himpele, Bécs Város MA 23 városi ügyosztályának (Gazdaság, munka, statisztika) vezetőjének szavaiból, amikor a város sharing economy-hoz fűződő viszonyáról beszélt.
BécsFotó: Alexander Koerner / Getty Images Hungary
A város hozzáállására jó példa, ahogy az Airbnb-t szabályozták. Bécs már 2014-től kezdve egységes taktikát követett: ebben az évben a városvezetés felkérésére készült egy tanulmány, ami összehasonlította a sharing economy-s cégek akkori helyzetét és elterjedését Bécsben és más városokban. Ezt követően létrehoztak egy külön munkacsoportot a parlamentben, felvették a kapcsolatot Amszterdammal és Berlinnel, és megkérdezték, hogy ők hogyan szabályoznak és mit tapasztalnak, majd lefektették a már ismertetett alapelveket. A cél az volt, hogy az új cégek tevékenységét ne tiltsák, hanem az alapelvek érvényesülését elősegítő módon szabályozzák őket.
Klemens Himpele szerint azért volt szerencséjük, mert korán kapcsoltak, és még akkor elkezdték kommunikálni, hogy milyen szabályok vonatkoznak az új cégekre – a jelentés konkrétan meg is említi, hogy az Uberre, az Airbnb-re, és a csomagszállítással foglalkozó Checkrobinra gondolnak –, mielőtt még igazán komoly piaci szereplőkké váltak volna. (Bécsben az Uber szabadon működik, bár a város fejlett tömegközlekedése miatt nem annyira elterjedt, mint amennyire például Budapesten volt.)
A dokumentumban az Airnbnb-vel kapcsolatban azt írják, hogy az ilyesmi szolgáltatást végzőknek a korábbi rövidtávú lakáskiadásra vonatkozó szabályoknak kell megfelelniük, ami alapján kötelező helyi adókat, áfát és szja-t fizetni a szolgáltatásból bejövő bevétel után, és be kell jelenteni az önkormányzatnál a szállásokat.
Előre megmondták
A dokumentumból ugyanakkor az is kiderül, hogy az önkormányzat nyitott a szabályok átalakítására vagy egyszerűsítésére, amennyiben az érintetteknek erre igénye van, illetve már 2014-ben előre jelezték, hogy az iparágat szabályozó rendeletet módosítani fogják, és ez alapján a lakáskiadóknak és az alkalmazást fenntartó cégeknek is kötelező lesz adatot szolgáltatni a lakások lokációjával és a lakáskiadók személyével kapcsolatban.
Az Airbnb-vel a város már 2014-ben kötött egy egyezséget, ami alapján a platform olyan adatokat szolgáltat nekik, ami alapján azt tudják, hogy az egyes kerületekben hány lakást adnak ki Airbnb-n. Himpele azt is megemlítette, hogy tudnak olyan bécsi szállásadóról, aki 63 lakást ad ki Airbnb-n, de ezzel a városnak nincs semmi problémája, amíg a szállásadó betartja a szabályokat.
Fotó: Bloomberg / Getty Images Hungary
Az önkormányzat ezen kívül egy médiakampányt is beindított, hogy mindenki tisztában legyen a szabályokkal, illetve létrehozott egy online kalkulátort, ami segít a felhasználóknak kiszámolni, hogy mennyit kell adózniuk. Tavaly szeptemberben az ígéreteknek megfelelően módosították a rendeletet, így idén márciustól a lakástulajok a turisták látogatása után legfeljebb két héttel kötelesek jelenteni a látogatást és a lakás címét az önkormányzatnak, és az Airbnb-nek és a társainak is hasonló bejelentési kötelezettsége van.
Egyelőre fél évig tart egy átmeneti időszak, amikor még nem még nem büntetnek (a büntetés összegét is emelték), de a terv szerint ennek az időszaknak a végén már látni fogják, hogy ki az, aki nem adózik rendesen. Ennek kicsit ellentmond ugyanakkor, hogy jelenleg a város nem kapja meg a konkrét Airbnb-s címeket, a város ezért szeretné elérni, hogy a cég ne csak kerületenként adja meg, hogy hány szállás regisztrált náluk, hanem konkrét címeket is adjanak.
Himpele azt is megjegyezte, hogy viszonylag szerencsés helyzetben van Bécs szabályozóként, mivel a bécsiek mind az Airbnb-hez, mind pedig a turizmushoz elég pozitívan állnak. Ehhez viszont valószínűleg hozzájárul az is – amit Thomas Reindl, a bécsi városi közgyűlés elnöke is fontosnak tartott megjegyezni –, hogy a bécsiek hatvan százaléka önkormányzati bérlakásban lakik vagy állami lakhatási támogatást kap, így nem érint akkora tömegeket a lakbérek emelkedése az Airbnb hatására. Ennek viszont az is feltétele, hogy a bérlakásokat ne kezdjék Airbnb-n turistáknak kiadni, és az a konferencián többször is elhangzott, hogy ennek az ellenőrzését nagyon szigorúan veszik.
Máshol is van stratégia
Az Airbnbről azért is van ennyi szó mostanában, mert számos város hotelpiacát alapjaiban rendezte át az utóbbi években – mondta Johannes Lutter, az Urban Future Hub vezetője. Bár a magasabb árkategóriákban nem jelent valódi kihívást a hoteleknek, az Airbnb és társai a középkategóriás és az alacsony árszegmensben mozgó hagyományos szállásokra nagy veszélyt jelent, és sok helyen látszik is, hogy a régebbi cégek szenvednek a nyomás alatt. A globális piacon mára piaci érték alapján az Airbnb már a Mariott-tal és a Hiltonnal versenyez.
Fotó: John Macdougall / AFP
A sharing economy-s lakáskiadás elterjedése közben egybeesett a válság utáni európai turizmusboommal: Amszterdam, Barcelona, Berlin, London, Párizs, Bécs és Budapest turizmusa is villámgyorsan nőtt ebben az időszakban, a szintén gyorsan növekvő rövidtávú lakáskiadáshoz sokszor egészen máshogy viszonyultak ezek a városok.
Az Airbnb terjedése ugyanis együtt járt a belvárosi tömeg és a lakbérek gyors növekedésével. Emiatt eléggé eltér, hogy a turizmusboom által érintett nagyvárosok hogyan szabályozták a céget, de alapvetően az látszik, hogy a megfizethető lakhatás biztosítása és a turizmusban rejlő lehetőségek kiaknázása között egyensúlyoznak, az utóbbi időben történt változtatások alapján inkább az előbbinek nagyobb teret hagyva.
Szigorítanak
Berlinben a bérleti piac árainak megszaladása miatt több intézkedést is hoztak: az albérletárak maximális szintjének meghatározása mellett az Airbnb-re és társaira vonatkozó legszigorúbb európai szabályozást hozták létre, ahol rövid távon csak előzetes engedély alapján lehet lakást kiadni: legfeljebb csak a lakás 50 százalékában lehet vendégeket fogadni, és csak abban az esetben, ha a tulaj abban a lakásban lakik, amit kiad. Ezen kívül szigorú ellenőrzéseket vezettek be, minden kerületben külön ellenőrcsoportok járják a várost. Közben a feljelentések is megszaporodtak és a szigorítás miatt 20 ezer körülről nagyjából 10 ezerre esett vissza az Airbnb-n kiadott berlini lakások száma.
Amszterdam ehhez képest a kezdetektől ""sharing cityként” pozicionálta magát, és alapvetően inkább azt célozta meg, hogy a turizmus profitáljon a cég megjelenéséből, de közben gyorsan leszámoljanak a szürkegazdasággal. Mindez viszont nem jelent teljesen szabad piacot, hiszen legfeljebb 60 napban határozták meg egy éven belül a kiadható napok számát, és négy főben az egyszerre fogadható vendégek számát. A város már a kezdetektől együttműködött az Airbnb-vel, ami alapján Bécshez hasonlóan adatokat kaptak a kiadott lakások körülbelüli helyéről.
AmszterdamFotó: Dea / L. Romano / Getty Images Hungary
Az együttműködés odáig jutott, hogy az Airbnb az amszterdami szállásadóknak nem engedi, hogy 60-nál több napra adják ki a szállásaikat. A város ezen kívül az ellenőrzéseket is szigorította, így becslések szerint a bérbeadók 80 százaléka legálisan használja a platformot, és a városnak is több adóbevétele jött lakáskiadásból, mint amennyire számítottak.
Barcelonában annyira zavarta az Airbnb a város lakóit a belvárost elözönlő turisták és az elszálló bérleti díjak miatt, hogy még utcai tüntetések is szerveződtek a platform ellen. A városban ezért szintén bejelentési kötelezettsége van a bérbeadóknak, és legfeljebb csak egy hónapra lehet kiadni egy lakást egy évben, és az utóbbi időszakban a város brutális büntetéseket szabott ki azokra, akik megszegték a szabályokat.
A nemrég megválasztott polgármesterének az egyik első intézkedése volt, hogy egyéves moratóriumot rendelt el új szálláshelyek nyitására, amit tavaly nyáron meghosszabbítottak. A városvezetés megbízásából létrejött tanulmány becslése szerint a város szállásainak negyven százaléka működik illegálisan, ezért a városban Berlinhez hasonlóan azt kérik a városlakóktól, hogy jelentsék, ha tudják, hogy a házukban illegálisan adnak ki lakást. Az Airbnb – minden olyan piachoz hasonlóan, ahol úgy érzi, hogy a szabályozók keménykednek vele – itt is hajlik a kompromisszumra, konkrétan azt ajánlották fel a városnak, hogy beszedik a bérbeadóktól az illetékeket, és átadják a pénzt a városnak.
Budapesten is megy a mozgolódás
Budapest pont abból a szempontból érdekes, hogy lakáspolitikai szempontok szinte sosem merülnek fel a szabályozás körüli vitákban. És bár úgy tűnik, hogy a kormány és az iparági szereplők a turizmusban rejlő lehetőségeket preferálják, nem rögzített alapelvek, hanem ad hoc lobbizás miatt merül csak fel az iparág újraszabályozásának lehetősége.
Miközben Budapesten már van olyan kerület, ahol a társasházakban beleírták az szmsz-be, hogy csak akkor lehet airbnb-zni a házban található lakásokban, ha az lakók ebbe beleegyeznek, az airbnb-zők azért lobbiznak, hogy sehol ne kelljen társasházi engedély az ilyesféle bizniszekhez.
Airbnb lakás BudapestenFotó: Szécsi István / Dívány
A Magyar Apartmankiadók Egyesülete viszont olyasmiket is szeretne, ami az emlegetett városokban már működik, például az idegenforgalmi adót a közvetítőoldalak, az Airbnb vagy például a Booking.com szedje be, vagy hogy a kormány vegye rá valahogy a szálláshely-közvetítő oldalakat, hogy csak olyan vállalkozások üzletelhessenek rajtuk, amik be vannak jelentve az önkormányzatnál. Van viszont olyan megoldás, amiből biztos, hogy nem kérnek: például azt szeretnék, hogy ne lehessen tiltani vagy korlátozni a kiadható napok számát.
Ehhez képest a Magyar Szállodák és Éttermek Szövetség konkrétan azt akarta elérni, hogy vonatkozzanak a rövid távra kiadott lakásokra nagyjából azonos szabályok a hotelekkel, de abban például egyetértenek az apartmankiadókkal, hogy csak önkormányzati engedéllyel lehessen lakásokat hirdetni a platformokon. Egyelőre viszont semmi konkrétumot nem lehet tudni arról, hogy tervezik-e újraszabályozni az iparágnak ezt a szegmensét, és ha igen, akkor hogyan.
Mivel az ír adóhatóság korábban küldött adatokat a NAV-nak az Airbnb-ről, azt is lehet tudni, hogy az Airbnb-hálózat magyar szállásadói 2015-ben összesen 6 milliárd forint bevételt szereztek. Az Airbnb-ben érdekelt összes magyarországi adózó adóbevallásainak összege ennél jóval kisebb összegről szól. Mindezek alapján a NAV egyelőre nem büntet, hanem megpróbálja behajtani a hiányzó pénzt.
A NAV közleményéből egyébként az derül ki, hogy az ír adóhatóság elsőként adta át a magyar hatóságnak az Airbnb-felhasználók adatait, és mivel a bécsi konferencián ez a lehetőség fel sem merült, arról viszont jóval több szó volt, hogy az Airbnb nem ad ki ilyesmi adatokat, rákérdeztünk a NAV-nál, hogy hogyan sikerült mégis hozzájutni az adatokhoz, és hogy hogy áll most a hiányzó adó behajtása."
Hungary,2017-03-16,Index.hu,https://index.hu/kulfold/eurologus/2017/03/16/ha_hagynank_hogy_az_orszagok_versenyezzenek_az_senkinek_nem_lenne_jo/,Miért érne kevesebbet a kelet-európai munka?,"A belga európai uniós biztos, Marianne Thyssen dolga, hogy Európa két fele közé álljon, amikor Nyugat-Európában arról panaszkodnak, hogy a kelet-európaiak elveszik a munkájukat. Igyekszik összehangolni a társadalombiztosítási rendszereket, hogy ne legyenek arról viták, hogy ki élősködik a másik ország segélyein. Magyarország felzárkózásáról, az elvándorlásról, a bérkülönbségekről beszélgettünk. Thyssen úgy látja, hogy Kelet-Európában minden adottság megvan hozzá, hogy elkezdjenek nőni a bérek, de maguktól nem fognak, ki kell őket harcolni. Csütörtökön Budapesten tárgyal a magyar helyzetről a nemzetgazdasági minisztériumban.
Sokan úgy gondolják, hogy azért vették föl a kelet-európai országokat az Európai Unióba, mert nyugaton kellett az olcsó munkaerő. Mostanra már arról panaszkodnak, hogy elvesszük a munkájukat, és élősködünk a társadalombiztosításukon. Hogy van ez? – kérdeztük Marianne Thyssentől, a foglalkoztatásért és szociális ügyekért felelős EU-biztostól.
„Én egész máshogy fogtam föl az EU bővítését. Arról szólt, hogy politikai stabilitás legyen a kontinensen, és hogy végre együtt fejlődhessenek a gazdaságaink, mert túl sokáig volt szétszakítva Európa. Most is erről szól az egész.”
A bővítés után el is kezdtek összecsiszolódni Európában a szociális politikák, de a gazdasági válság megtörte ezt a folyamatot, magyarázta Thyssen. „Lehet látni, hogy jön vissza a protekcionizmus. A tagállamok bevezetik a saját szabályaikat, mert érzik a lakosságuk nyomását.” A legtöbb kritika azonban így sem állja meg a helyét.
Marianne ThyssenFotó: Kugyela Tamás / Eurológus / Index
„Nagy-Britannia arról panaszkodott, hogy olyan embereknek kell hozzáférést biztosítania a szociális ellátórendszeréhez, akik nem azért jönnek Angliába, hogy dolgozzanak, hanem csak azért, hogy profitáljanak a rendszerből.  Ez nem így van. Az Európai Bíróság világosan kimondta, hogy olyanoknak, akiknek nincs joguk egy tagállam területén tartózkodni, a tagállam nem köteles szociális védelmet nyújtani.”
A másik problémás ügy az volt, hogy sok szülő fölveszi Nyugat-Európában a gyereknevelési támogatást akkor is, ha a gyerekük otthon maradt. „Megnéztük, miről van szó, és kiderült, hogy nagyon kevés gyereket érint ez, és nem is árt a rendszernek, mert az emberek, akik igénybe veszik, fizetnek. Ráadásul a gyereknevelési hozzájárulás teljes költségének kevesebb, mint egy százalékáról van szó.    Nagyobb lenne az adminisztratív költsége, ha csökkentetnénk ezeknek a szülőknek járó támogatást, ezért inkább megtartjuk a rendszert úgy, ahogy most van.”
 
Miért érne kevesebbet a kelet-európai munka?
Amikor arról kérdeztük, hogy hol marad már az a gazdasági felzárkózás, és mikor fogunk annyit keresni Kelet-Európában is ugyanazért a munkáért, mint nyugaton, rájöttünk, hogy ő egész máshonnan nézi ugyanezt a problémát. Azt hiszi, arról panaszkodunk, hogy nem elég értékes a magyarok munkája, és nem érti, hogy mi magyarok miért nem teszünk valamit a bérek növekedéséért.
„Nem látok semmilyen akadályt, hogy miért ne történhetne meg Kelet-Európában ugyanaz a fejlődés, mint nyugaton. Az egész a beruházásról, a fejlesztésről, az emberek képzettségéről szól, és vannak képzett emberek. Az egyik svéd miniszter azt mondta nekem a kelet-európai építőipari munkásokról, hogy szükség van rájuk, mert Svédországban iskolákat kell építeniük, és már nincs hozzá munkaerő. Belgiumban azt hallom, hogy ha valami gond van a házban, a lengyel mesteremberek már kora reggel megérkeznek, keményen dolgoznak, és jól végzik a munkájukat. 
Ha az emberek minőségi szolgáltatást nyújtanak, miért ne lenne otthon is fejlődés? Ha autógyárak épülnek Szlovákiában és Magyarországon, akkor miért érne kevesebbet a szlovákok és a magyarok munkája? Az emberek képzettek, iskolába járnak, a minőségi munka vonzza a beruházást, és a dolgok működni fognak.”
Ami a bérkülönbségeket illeti, ő is tudja, hogy más volt a kiindulópont a rendszerváltás után, és úgy látja, így is elég messzire jutottunk a felzárkózásban. De figyelmeztet: ne higgyük azt, hogy a magas bérek majd csak az ölünkbe hullanak. Ki kell őket harcolni, mert ha a cégeken és az államon múlik, leshetjük, hogy mikor fognak többet fizetni.
„Mit gondol, Belgiumban miért kezdtek emelkedni a bérek és miért kaptak az emberek szociális jogokat? Amikor megvolt rá a gazdasági lehetőség,  a jól működő, erős szakszervezetek a sarkukra álltak és keresztülvitték az akaratukat a munkaadóknál.” Ezért hívják szociális piacgazdaságnak a modellt, amit követünk, és ami az uniós szerződésben is szerepel, magyarázta. „A gazdasági és a társadalmi fejlődés kéz a kézben járnak. Ha meg lehet tenni, hogy többet fizetsz az embereknek, mert a termelékenység magasabb, akkor többet is kell fizetni, mert így lesz nagyobb a vásárlóerejük, és fejlődik a gazdaság.”
„El kell jutni oda, hogy elég magasan legyünk az értékláncban, hogy magas fizetéseket kaphassunk. De ehhez innovatívnak kell lenni, jó minőségű munkát kell végezni, különben a globalizált gazdaságban máshonnan fognak jönni a termékek.”
„Mindig lesznek különbségek. Belgiumban is vannak az északi és a déli rész között, Flandria és Vallónia között. De ha van rá lehetőség, ha a termelékenység megvan hozzá, ki kell harcolni a magasabb fizetéseket, és be kell fektetni az emberekbe! Ha ez megvan, akkor be tudunk fektetni a gyerekeik oktatásába, és innen folytatódik minden.”
Ha magára hagyjuk a piacot, rosszul járunk
„Ha hagyjuk, hogy természetes úton fejlődjön a szociális politika, akkor könnyen vissza lehet csúszni. Könnyű lesz azt mondani, hogy nagyon kiélezett a verseny, ezért kevesebb fizetést adunk, kevesebb szociális juttatást adunk, és a végén nem oda fogunk jutni, ahova szeretnénk.”
  Erről szólna az Európai Unió új kezdeményezése, a szociális pillér, amiről Orbán Viktor is megemlékezett az évértékelő beszédében. Igaz, a miniszterelnök azt mondta róla, hogy az EU ezen keresztül akar majd új gazdasági jogosítványokat szerezni magának és új adókat kivetni.
Thyssen nem tud róla, hogy ez így lenne.  Azt mondta: a szociális pillér nem fog semmit megváltoztatni, mert nem jogszabályok forrása. Arról fog szólni, hogy megvizsgálják a tagállamok társadalombiztosítási rendszereit és munkajogát, hogy azok megfelelnek-e két célnak: versenyképesek-e, és mindenki biztosítva van-e, aki dolgozik. 
Ez azért fontos, mert a gazdaság kitört a társadalombiztosítás és a munkajog régi kategóriáiból. Egyre többen vannak, akik nem fizetnek biztosítást, mert a digitális gazdaságban dolgoznak, Airbnb-znek, biciklis futárok, vagy az interneten kereskednek, és nem egyéni vállalkozók, de nem is alkalmazottak. Azok is a szürke zónában vannak, akik papíron vállalkozók, de csak egyetlen cégnek adnak számlát.
Minden tagállam maga dönt róla, hogyan alakítja ki a társadalombiztosítási rendszerét, magyarázta a biztos. Az EU három dolgot tehet:
Hozhat új szabályokat, de csak ott, ahol joga van (például a munkahelyi biztonsági előírásoknál).
Támogathatunk olyan reformokat uniós pénzből, amilyenek biztatónak tűnnek.
Együtt kidolgozhatunk küszöbértékeket, közös célokat, indikátorokat, hogy lemérhessék, melyik ország hol tart.
Észtország, ahol virtuális állampolgárságot is lehet igényelni és a vállalkozási ügyintézéshez egy percet sem kell hivatalban tölteni, valószínűleg a szociális pillér éltanulója lesz. Különösen, hogy először csak az eurózónában próbálják összehangolni a társadalmi ellátórendszereket, és mi egyelőre kimaradunk belőle.
Mindig lesz olyan, aki el fog költözni
Persze az emberek mozognak, és ha valahol jobbak a kilátások, akkor  külföldre mennek dolgozni. Nem mindenki, de aki elég bátor, az meg fogja próbálni. Írországban is van hagyománya a kivándorlásnak, és a válságok alatt mindig elmentek a fiatalok, de amikor az ország kezdett újra lábra állni, sokan visszajöttek.
Fotó: Kugyela Tamás / Eurológus / Index
„Van egy képzési tervünk, és most dolgozunk egy nagyon alapos tanulmányon az agyelszívásról, mert látjuk, hogy ez egy probléma. Egyszerű kijelenteni, hogy azért mennek el az emberek, mert kétszer-háromszor annyit lehet keresni külföldön, de érdemes részletesebben is megnézni, hogy mik azok a tényezők, amik meggyőzik az embereket arról, hogy menjenek vagy maradjanak.”
Ha képes vagy rá, hogy jó kilátásokat teremts a népednek, akkor, ha nem is azonnal, de meg lehet győzni őket, hogy maradjanak
– mondta lelkes meggyőződéssel.
De mi a helyzet egy olyan országban, ahol a jó kilátások szinte kizárólag attól függnek, hogy hova kerülnek az európai uniós támogatások? – kérdeztük. Erre csak azt tudta válaszolni, hogy a közvetlen támogatásoknál elsősorban nem az Európai Uniótól függ, milyen programokba megy a pénz.
„Hét évre előre tervezzük  nagy vonalakban a támogatásokat, de aztán a tagállamok azok, amelyek kiválasztják, hogy pontosan mire akarnak beruházni.”
Megemlítette az uniós hitelgaranciával megtámogatott nagy beruházásokat, a „Juncker–csomagot”, aminek viszont kifejezetten az a célja, hogy pörgesse a gazdaságot. Eddig 17 millió euró jutott belőle Magyarországra, ami eltörpül amellett, hogy a nagy nyugat-európai országokban ezerszer ennyi pénzt tudtak lekötni a cégek.
„Mi  állandóan azért küzdünk, hogy a Juncker-csomagból elég beruházás jusson az emberi tőkébe. Nemcsak az a fontos, hogy a vasútba vagy egy újabb autópályába fektessünk be, hanem a képzésbe is. A szakértelmünktől és a jól képzett emberektől  függünk. Ez nem azt jelenti, hogy mindannyiunknak két vagy három egyetemi diploma kell, hanem azt, hogy jó legyen a szakképzés, és olyan szakmákba kell befektetni, amikre szükség van. A technikai szakmák több tiszteletet érdemelnek.”
A Juncker-csomagnak messze a legnagyobb része infrastruktúra-fejlesztésre ment el, és harminc százalékát kapták kisvállalatok az első két évben. Amikor ezekkel a számokkal szembesítettük, a biztos azzal fejezte be: „ha sikerül a pénz egyharmadát megszerezni, máris boldog vagyok.”
 Szóljon hozzá az EUrologus   Facebook-oldalán  !"
Hungary,2017-02-23,Index.hu,https://index.hu/tech/2017/02/23/magyar_appfejlesztok_allnak_a_vilagsiker_kuszoben/,Magyar appfejlesztők a világsiker küszöbén,"Idén először egy magyar csapat, a Bitrise is bekerült a startupvilág élvonalát képviselő Y Combinator három hónapos inkubációs programjába, ami azzal ér majd véget, hogy a résztvevők a Szilícium-völgy legkomolyabb befektetőinek mutatják meg a termékeiket, szolgáltatásaikat, hátha sikerül tőlük jó sok tőkét szerezni.
Maga a Y Combinator arról híres, hogy a befektetéseiből mostanáig tíz olyan cég jött létre, amelyek értéke meghaladja az egymilliárd dollárt. Ilyen például a Dropbox, az Airbnb vagy a Reddit, és ez adja az inkubációs program presztízsét. Összesen több mint ezerötszáz cégbe fektettek be, ezek összértéke meghaladja a 80 milliárd dollárt.
A Bitrise neve eddig sem volt ismeretlen a Szilícium-völgy környékén, a budapesti csapatnak ugyanis már partnere többek közt a Foursquare és a Product Hunt. Olyan szoftverük van, amely megkönnyíti a mobilappok fejlesztését, a partnereik időt és pénzt takaríthatnak meg az általuk nyújtott automatizálási lehetőségekkel. Első indulótőkéjüket a Mosaik startup központot is támogató Fiedler Capital befektetőcégtől kapták.
Most a Bitrise a hazai mérnöki csapat bővítésére készül, és keményen dolgoznak, hogy a március 20-21-én esedékes Demo Day rendezvényen jól szerepeljenek a befektetők előtt."
Hungary,2017-02-16,Index.hu,https://index.hu/gazdasag/ingatlan/2017/02/16/egy_evig_ne_lehessen_uj_airbnb_akarjak_az_airbnb-sek/,"Egy évig ne lehessen új Airbnb, azt akarják az airbnb-sek","Érdemes lenne megfontolni, hogy egy évig ne kapjon senki új engedélyt, többek közt Airbnb-re, javasolta az államnak a Magyar Apartmankiadók Egyesülete a Magyar Nemzet szerint.
Csináltak ugyanis egy javaslatcsomagot az államnak, hogy szerintük hogyan kéne szabályozni az „egyéb szálláshelyeket”, ezen belül is jelentős részben az Airbnb-t Magyarországon. A versenykorlátozást azért szeretnék, hogy megfelelően be lehessen tartatni a javaslataikat. Az iparági szegmens jelenlegi helyzetéről egyébként bővebben például itt olvashat.
Ebben a csomagban többek közt azért lobbiznak, hogy
ne kelljen társasházi engedély az ilyesféle bizniszekhez;
ne lehessen tiltani vagy korlátozni a kiadható napok számát;
önkormányzati lakást ne lehessen kiadni Airbnb-re és hasonlókra;
semmiképp ne kapjanak nagy adóemelést;
csökkentsék az egy szálláshelyen maximálisan elhelyezhető ágyak számát;
az idegenforgalmi adót a közvetítőoldalak, az Airbnb vagy például a Booking.com szedje be, és akkor egyértelműbben látszik majd az adott szálláskiadó bankszámláján, hogy végül befizette-e az adót, vagy sem.
a kormány vegye rá valahogy a szálláshely-közvetítő oldalakat, hogy csak olyan vállalkozások üzletelhessenek rajtuk, amik be vannak jelentve az önkormányzatnál
Megjegyzik, hogy szerintük nem az Airbnb és hasonló lakáskiadók felelősek leginkább a növekvő ingatlanárakért.  Emellett tényleg sok airbnb-s működik feketén, de mások is sokan működnek feketén. Például a hosszabb távú lakáskiadók.
Pár milliárd eltűnhet így évente
Az ír adóhatóság korábban küldött adatokat a NAV-nak az Airbnb-ről.  Ezek szerint az Airbnb-hálózat magyar szállásadói 2015-ben összesen 6 milliárd forint bevételt szereztek. Viszont az Airbnb-ben érdekelt összes magyarországi adózó adóbevallásainak összege ennél jóval kisebb összegről szól.
Az Airbnb szerint nagyjából 4500 ilyen magyar van. Az iparág döntően a leggazdagabb magyarországi rétegeknek tejel igazán, akiknek egy vagy több olyan méretesebb budapesti belvárosi lakásuk van, ahol nem ők élnek a családjukkal. A NAV korábban bejelentette, hogy egy adócsaló szállásadót már megfogtak. Ő 17 millió húzott be ilyesmiből 2015-ben, de csak a tizedét vallotta be. 
Olyanokat is javasoltak, hogy az apartmanozóknak ki kéne írniuk a társasházba az üzemeltető elérhetőségét, hogy a lakók gyorsan tudják nyaggatni, ha valami gondjuk van. És az apartmanozóknak az esetleges károkra valami pénzbeli biztosítékot is kellene adniuk a társasházaknak.
Bizonyos adminisztratív előírásokból sem kérnek, például némely közös szabályokat a szállodákkal, itt a tűzálló függöny lett kiemelve, amiket más szakmai szervezetek javasoltak. Illetve azt is szeretnék, ha az önkormányzatok kevésbé tudnák olyan furcsa indokok alapján adminisztratív úton korlátozni a működésüket, mint például a településképi bejelentés. 
Borítókép: Kisbenedek Attila / AFP"
Hungary,2017-02-12,Index.hu,https://index.hu/gazdasag/2017/02/12/magyarorszagnak_lenne_a_legdragabb_az_olimpia/,"Magyarországnak kerülne a legtöbbe az olimpia
Ez történt a gazdaságban az év 6. hetében","Folytatódott a sörháború, amelyben alternatív tényekkel lövöldöz a kormány a Heinekenre,miközben a sörivók nem igazán értik,miért is kell ez az egész. Közben kiszámoltuk, hogy mennyivel kerülne többe Budapesten rendezni az olimpiát, mint mondjuk Párizsban, összeszedtük, hogy miért nem nő az emberek bére a béremeléssel, és hogy miért nem lett még Magyarország a kínai tőke nyugati kapuja. Heti gazdasági összefoglalónk következik.
A kormánytól a kocsmáig tart még a sörháború!
Nem csillapodott a héten a Csíki sör és a Heineken közötti román jogi vitából Magyarországon kinőtt konfliktus, ami a kocsmaasztaltól a kormányinfóig megosztja a magyar sörivó társadalmat.
Fotó: Máthé Zoltán
Arról már a múlt héten írtunk, hogy a román bíróság úgy döntött, hogy be kell tiltani az Igazi Csíki Sör nevű erdélyi sörmárkát, mert az nevében és kinézetében is összetéveszthető az elég máshogy hangzó nevű és teljesen máshogy kinéző Ciuc Premium márkával, ami történetesen a Heinekené, ami után a Jobbik és a Fidesz politikusai is bojkottot hirdettek a Heineken termékei ellen. Ezen a héten viszont már miniszterelnökségi magasságokba ért a vita a többek közt a Soproni sört is gyártó Heineken és a Hódmezővásárhelyen meghirdetett Heineken-bojkottot helyeslő Lázár János között. A holland sörcég magyar leányvállalatának vezetője ugyanis szerdán Lázárral tárgyalt, pontosabban a miniszter beszámolója szerint inkább verte az asztalt.
Lázár közben keményen durrogtatta az alternatív tényeken alapuló szidalmait a Heineken hozzáállásáról, hogy miután a magyar kormány stratégiai megállapodást kötött a céggel, az egy magyar márkát perel be Romániában. Amivel csak az a gond, hogy a kormány nem kötött stratégiai partnerséget a Heineken magyar leányvállalatával, amelynek pedig semmi köze ahhoz, hogy a Heineken román leányvállalat kit miért perel be.
Hogy kiderítsük, hogyan élik meg a magyarságért folyó sörháborút a frontvonal harcosai, a kocsmárosok és vendégeik, a sörhűség városába, Hódmezővásárhelyre is lementünk. Itt viszont az derült ki, hogy a sörtöltők és sörivók egészséges értetlenséggel fordulnak afelé, hogy miért kell mondjuk a Sopronin leverni két cég romániai jogvitáját, illetve hogy miért ne ihatna egy pohár Heinekent az, aki azt szeretne. Persze van olyan kocsmáros, akinek fontosabb a haza becsülete, mint a vendégek igénye, és kipaterolta a Heinekent (bár csak a Heinekent) a pultból, a legtöbben viszont hülyeségnek tartják a sörbojkottot.
Ez csak háború egy korsóban
 
 
Közben a Csíki sört gyártó erdélyi cég, a Lixid Projekt sem áll le, bejelentették, hogy az Európai Bíróságon folytatják majd a vitát a Heinekennel,addig pedig Tiltott Igazi Sör névre keresztelve árulják a terméküket. A tilalom viszont így is nagyon sokba kerül a részben román,részben holland tulajdonú cégnek - amely mögött az erdélyi Lénárd András vállalkozó mellett még egy titokzatos magyar személy áll - a már Csíkiként piacra dobott sörök visszahívása és megsemmisítése ugyanis több millió euróba kerül.
Nekünk lenne a legdrágább az olimpia
Miközben a héten gőzerővel folytatódott az olimpiaellenes aláírásgyűjtés, amely néha spontán rendőrsorfalakba és aktivisták lefejelésébe torkollott, mi összeszedtük, hogy mégis mennyibe kerülne Magyarországnak megszerveznie a 2024-es olimpiát. Hosszas számolgatás után pedig arra jutottunk, hogy arányosan sokkal többe, mint a többi versenyző országnak, már ha azt nézzük, hogy a GDP hány százalékát kellene a felkészülésre és szervezésre költeni.
Az olimpia költségéről készült hatástanulmány elég konzervatív becslése alapján - amely szerint úgy 774 milliárd forintba kerülne az egész - a budapesti olimpia elvinné a magyar éves GDP 2,28 százalékát.Egy Párizsban szervezett olimpia ehhez képest a francia GDP-nek csak a 0,28 százalékát emésztené fel, az Egyesült Államok pedig szinte meg sem érezné azt, hogy megrendezett még egy olimpiát.
A különbség persze abból fakad, hogy a francia és amerikai gazdaság sokkal nagyobb, mint a magyar, annyival viszont nem lehet olcsóbban megszervezni egy olimpiát Budapesten, mint mondjuk Los Angelesben. Ez viszont nem változtat a tényen, hogy Magyarországnak sokkal nagyobb falat lenne az olimpiaszervezés, amit így lenyelni is sokkal nehezebb lenne.
Ezer kerülőút van a béremelés körül
Alig egy hónapja lépett életbe a mininálbér és bérminimum-emelés, az a program, amiről talán a legtöbbet büszkélkedik a kormány, és aminek sikereivel már tele is plakátolta a országot. A valóságban viszont a béremelés leginkább arra inspirált a munkaadókat a kis boltoktól az állami intézményekig, hogy kreatív megoldásokkal úgy emeljék a dolgozók fizetését, hogy a dolgozók egy forinttal se kapjanak többet, mint a béremelés előtt.
Ahogy azt a héten összeszedtük, ezer apró trükk van a versenyszférában
onnantól kezdve, hogy kevesebb cafeteria utalványt adnak,
azon keresztül, hogy a dolgozókat nem abba a munkakörbe jelentik be, mint amihez szakképesítésük van (és amiben valójában dolgoznak ), hogy ne kelljen kifizetni a megemelt bérminimumot,
odáig, hogy hat órára jelentik csak be a nyolc órában dolgozókat.
Egészségügyi dolgozók tüntetése 2015 májusábanFotó: Ajpek Orsi
Ezeknek a nagy része persze nem törvényes, mégis sokan fordulnak ezekhez a megoldásokhoz.
Az állami szférában ezeket a módszereket nem alkalmazhatják, de itt is meg lehet oldani, hogy a béremelés ne jelentsen nagyobb fizetést. Sok közszférában dolgozó olvasónk például azt írta, hogy miközben a bérminimum alapján meghatározott illetményük emelkedett, a fizetésüknek az a része, amelyek közvetlenül a munkáltatójuktól kapnak, arányosan csökkent, így ugyanott vannak, mint tavaly.
Ott sincs rendben minden, ahol tényleg emelkedtek a bérek, a közszféra bonyolult bértáblái között ugyanis egyes helyeken komoly bérfeszültséget okoz az emelés. Ahogy csökken a bérkülönbség a hierarchia alja és közepe között, kevésbé éri meg szakirányú képesítést vagy diplomát igénylő munkakörben dolgozni. Ezt a bérpótlék-rendszer orvosolhatná,de a legtöbb esetben ez olyan kevés, hogy nem igazán oldja a feszültséget. A szakszervezetek szerint a fizetések átláthatatlan foltozgatása helyett átfogóbb, koncepciózusabb bértáblára és ágazati kollektív szerződésekre lenne szükség, amelyekkel elejét lehetne venni a igazságtalanságoknak és biztosítani lehetne a diplomások megbecsültségét. A kormány viszont egyelőre a sikerpropagandával van elfoglalva.
Kínától várjuk a megváltást, amiről csak Kína nem tud
Az Orbán-kormány szereti úgy beállítani magát, mint amely elképesztő érzékkel lovagolta meg a világgazdaságban fújó keleti szeleket, aminek köszönhetően a legjobb időpontban, a Nyugat hanyatlásának hajnalán sikerült felkapaszkodnunk a robogó kínai gazdasági gyorsvonatra, a fedélzeten pedig befektetések és exportpiacok végeláthatatlan bősége várja, hogy felvirágoztassa Magyarországot. A baj csupán az, hogy hiába a nagy szavak, az amúgy egyáltalán nem alaptalan elképzelés gyakorlati megvalósítása egészen csapnivalóra sikerült. A kormány által közvetített retorikai optimizmus mögé nézve ugyanis lesújtó kép tárul az ember elé: valójában
nincs kidolgozott stratégia, csak homályos és gyakran téves elképzelések, de még ezek megvalósításáért sem teszünk semmit.
Ha van egy kis ideje, mindenképpen olvassa el az erről szóló elemzésünket, amelyből megtudhatja, hogy mi jött össze a kormány nagy keleti nyitásából és hogy vajon tényleg Magyarország lesz-e a Kína kapuja a nyugatra.
Még 7 hír a hétről
320 milliót kapott egy állami cégtől Orbán Viktor néhai polgári köre
Egy olyan szervezet kapott 220 millió forintot a kormánytól a felvidéki romák felzárkóztatására, amelyről még az sem biztos, hogy létezik, de egy felvidéki magyar politikus áll mögötte.
Hetek óta nem fizet a magyar lakáskiadóknak az Airbnb.
A magyar kormány köszöni szépen, de nem szeretné, hogy az egész Paks 2 projekt orosz hitelből épüljön, bár Putyin ezt fölajánlotta.
Indulhat Andy Vajna nemzeti online kaszinója.
Rekordot döntött a magyar külkereskedelem.
Nagyon rossz lesz a magyar gazdaságnak, ha Trump tényleg végigcsinálja, amit akar.
Akták
A budapesti olimpia
2023. máj  4.
Schmidt Ádám: Az atlétikai vb ugródeszka lehet az olimpia felé, de nem ez a célja
A sportért felelős államtitkárral taoügyekről, Hungaroringről, összetört álmokról beszélgettünk.
2022. máj 28.
Egyszer már nekifutottunk az olimpiai pályázatnak
A 2024-es játékok megrendezésére pályáztunk, de végül visszakozott a kormány.
2018. nov 30.
A rögbiszövetség kétmillióért mondja meg, mire költött félmilliárdot
A budapesti olimpia miatt jól megtámogatott szövetségtől a 24.hu próbált adatokat kérni.
Még 213 cikk az aktában
Töltés"
Hungary,2017-02-10,Index.hu,https://index.hu/gazdasag/2017/02/10/aibnb_nem_fizet_a_budapesti_lakaskiadoknak_wordpay/,Hetek óta nem fizet az Airbnb a magyar lakáskiadóknak,"Január közepe-vége óta nem fizet átutalással magyar partnereinek az Airbnb, állítják a hoppon maradt lakáskiadók. Az érintettek szerint ugyan nem ritkák a kisebb késések a kifizetésekkel, de most az eddigieknél is jelentősebb az amerikai szállásközvetítő cég elmaradása feléjük.
Olvasóinktól és rövid távú lakáskiadással foglalkozó vállalkozásoktól kapott információk alapján az Airbnb azt állítja, az ügyben pénzügyi partnere, a Worldpay pénzforgalmi szolgáltató a ludas: nem továbbítja Magyarországra az Airbnb utalásait. Állításuk szerint most új pénzügyi partnert keresnek, a kifizetéseket addig nem tudják végrehajtani.
Fotó: Martin Bureau
Mi az az Airbnb?
Szállásközvetítő közösségi hálózat. Három 24 éves fiatal – Brian Chesky, Joe Gebbia és Nathan Blecharczyk – alapította 2008-ban San Franciscóban. Az Airbnb piacán az eredeti ötlet szerint külföldi szálláskeresők és szabad szobával rendelkező helyiek találkoznának. Az ötletet az alapítók saját életükből merítették: a lakásukban egy matracot „adtak bérbe” turistáknak, hogy fizetni tudják a lakbért. Néhány év alatt iparággá nőtt az airbnb-zés.
A budapesti Airbnb-helyzetről legutóbb itt írtunk részletesen. 
A lakáskiadás menedzselésével foglalkozó U&B kérdésünkre azt mondta, hogy feléjük január 21. óta szünetel az utalásos kifizetés. Nekik korábban az Airbnb azt ígérte, hogy jövő hét hétfőig rendezi az elmaradást.
Ugyanakkor a héten egy másik, lakáskiadás menedzseléséve foglalkozó magyar vállalkozásnak azt mondta az Airbnb, hogy már elutalták nekik a hiányzó összeget, bár a pénzt még nem érkezett meg.
A kifizetések elmaradása csak a banki utalásokat érinti, tehát a más fizetési módokkal elvileg továbbra is ki lehet nyerni a pénzt az AirBnb-ből. 
Magyar Airbnb-zők szerint legutóbb tavaly novemberben volt hasonló fizetési kimaradás a cégnél, de az megoldódott, és azóta rendben mentek a dolgok. Az ügyben megkerestük a Worldpay-t és az Airbnb-t is.
Az Airbnb kérdésünkre azt írta, hogy valóban gond van a magyarországi utalásokkal, dolgoznak a probléma megoldásán, új fizetésfeldolgozó partnert keresnek. A többi kifizetési mód viszont rendesen működik."
Hungary,2017-02-06,Index.hu,https://index.hu/tech/2017/02/06/nekimennek_trumpnak_a_techcegek/,Nekimennek Trumpnak a techcégek,"Több mint kilencven techcég közösen tiltakozott Donald Trump bevándorlásellenes, beutazást tiltó rendelete ellen. A cégek között sokat bevándorlók alapítottak vagy bevándorlókat foglalkoztatnak. A tiltakozást szombat este nyújtották be az amerikai fellebbviteli bíróságnak.
A közös nyilatkozatot egy héttel későbbre tervezték, de a hétvégi események meggyorsították annak kiadását. Hétvégén ugye egy seattle-i szövetségi bíró azonnali hatállyal és országos szinten felfüggesztette az egy héttel korábban meghozott beutazási rendeletét. Trumpék fellebbeztek, de egy háromtagú San Franciscó-i fellebbviteli bíróság elutasította az indítványukat. Az ügy persze még folytatódik.
Összesen 97 techcég írta alá a tiltakozást, köztük a Google, Facebook, Apple, Microsoft, Netflix, Airbnb, Uber, Pinterest, Twitter, Reddit, Kickstarter, GitHub, Mozilla, Dropbox, Zynga. Egyzsóval a nagyok közül szinte mindegyik. Hiányzik azonban az aláírók közül a Tesla, a SpaceX, HP, IBM, Yahoo és Oracle.
Az 53 oldalas beadványban arról írnak, hogy a bevándorlók milyen sok mindennel járultak hozzá az Egyesült Államok és cégeinek fejlődéséhez és gazdasági sikereihez."
Hungary,2017-02-06,Index.hu,https://index.hu/kultur/media/2017/02/06/meg_a_reklamok_is_politizalni_kezdtek_trump_miatt/,Még a reklámok is politizálni kezdtek Trump miatt,"A Super Bowl nem csak az NFL döntője, hanem az amerikai fogyasztóipar ünnepe is, amikor minden cég igyekszik fél-egy perc alatt meggyőzni arról a több millió nézőt, hogy a rengeteg információ közül majd pont az övéjük maradjon meg az emberek fejében. Általában ezt két dologgal szokták elérni:
celebekkel
vicces reklámokkal
de ezekhez csatlakozott idén valami új is
a politika.
Több cég is komoly politikai kiállást fogalmazott meg a reklámjával, ami ugyan nem feltétlenül forradalmi jelenség, de egyáltalán nem szokványos a Super Bowl történetében, és biztosan nem véletlen akkor, amikor Donald Trump elnöksége ennyire kettészakítja a lakosságot.
#BojkottBármi
A tradicionálisan nagyon keveset reklámozó Coca-Cola kissé meglepő módon egy 2014-es reklámját vette elő, amiben az America Is Beautiful című számot ünneplik angol mellett még fél tucat másik nyelven mindenféle etnikumú emberek. Sokan ezt direkt támadásnak vették, és már el is indult a #BoycottCoke hashtag Twitteren a nyávogó alt-rightosok körében, akik mostanság mindent bojkottálni próbálnak, ami egy picit is emberibb akar lenni Donald Trumpnál.
Today millions cheer together, because together is beautiful. #AmericaIsBeautiful pic.twitter.com/z65LimssjD
                        — Coca-Cola (@CocaCola) 2017. február 5.
Hasonló lett az Airbnb reklámja is a Super Bowl alatt, aminek a We Accept, magyarul Elfogadunk lett a kulcsszava, és itt is többféle etnikumú embert mutatnak be fél perc alatt az elfogadásra buzdítva.
A Budweiser reklámja még ennél is nagyobb botrányt kavart azzal, hogy egy percben bemutatta Adolphus Busch, az Anheuser-Busch sörfőzde alapítójának történetét, akik többek között a Budweisert is gyártják. A meglehetősen drágának tűnő reklámban egy Németországból érkező bevándorló hánytatott életét mutatják be, ahogy megpróbál letelepedni Amerikában. Hiába próbálta mással magyarázni a cég, Trump hűséges rajongói kizárólag azt látják az időzítésben, hogy a Budweiser az amerikai elnök bevándorlásellenes politikáját akarja ezzel kritizálni, szóval hamar elindult egy #BoycottBudweiser kampány is.
Azonban nekik legalább engedték, hogy lemenjen a reklám a Super Bowl alatt, az 84 Lumber nevű építészeti cég mindössze pár képkockát mutathatott belőle, mert a Fox egyszerűen túl provokatívnak érezte az egészet levetíteni. Az ötperces verzióban egy anya és egy lánya indulnak el Mexikóból Amerikába, ahol aztán egy hatalmas nagy fal a határon megállítja őket. Annyi ember próbálta meg azóta megnézni, hogy mi ez a cég egyáltalán, hogy órákra elérhetetlenné vált az 84 Lumber honlapja.
A buliba még az Audi is beszállt, akik egy nagyon erős feminista reklámmal hívták fel a figyelmet. Ebben a narrátor arról beszél, hogy nem akarja a lányának azt mondani, hogy a nagyapja többet ért, mint a nagyanyja, az apja pedig többet, mint az anyja, és azt sem, hogy az oktatása, a motivációja, a képességei vagy az intelligenciája ellenére kevesebbre fogják tartani, mint minden férfit, akivel találkozik. Inkább valamit mást akar mondani a kis autóversenyzőnek. Természetesen már él a #BoycottAudi nevű kampány is.
Celebekkel minden könnyebb
Viszonylag kevés igazán szórakoztató reklám jött össze a Super Bowl szüneteiben, a legtöbben a Bai nevű innivalóra kerestek rá, miután meglátták azt a reklámot, amiben Christopher Walken és Justin Timberlake ülnek egymás mellett, hogy aztán elszavaljon pár borzalmas sort egy korábbi N'Sync-slágerből.
Kreatív, de kicsit ijesztő reklámot csinált a Honda, amiben ismert emberek középiskolai tablófotói keltek életre néha már-már horrorisztikus formában. Felbukkan benne Tina Fey, Magic Johnson, Robert Redford, Amy Adams, Steve Carell, Missy Elliot, Stan Lee, Jimmy Kimmel és Viola Davis.
Justin Bieber a T-Mobile-nak mutatta meg, hogy mennyire ért a touchdownok utáni ünneplésekhez, illetve az idióta táncoláshoz. Ehhez készült egy másik verzió Snoop Dogg-gal is, de az kevésbé vicces.
A Coen testvérek a Szelíd motorosok előtt tisztelegtek egy nem túl kreatív autóreklámban, de John Malkovich is kapott egy saját kis szegmenst, ahogy a nagyot verekedő Gal Gadot-Jason Statham páros is. Ezeknél viszont százszor viccesebb a Jeffrey Tambort, Terry Bradshaw-t és Rob Gronkowskit felvonultató Tide-reklám.
Túl sok ötlet híján
Elég kevés igazán vicces vagy szórakoztató reklám jutott az idei Super Bowlra. Ezek közül érdemes kiemelni azt, amelyikben Cam Newton irányító nemes egyszerűséggel kilő egy kisfiút a labdával egy utánpótlásmeccsen.
Illetve ezt a nagyon bizarr kis reklámot, amiben Humpty Dumpty, a meseszereplő tojás kerül kórházba.
 Bővebb listát itt lehet még találni."
Hungary,2017-02-05,Index.hu,https://index.hu/gazdasag/2017/02/05/vizes_vb_forma1_budapesti_szallasok_2017_julius_airbnb/,Valakik iszonyúan jól járnak a vizes vb-vel,"Júliusban két nagyszabású sporteseményt is rendeznek Budapesten (illetve az agglomerációban lévő Mogyoródon): a hónap második felében a két hétig tartó vizes világbajnokságot, valamint a hónap utolsó hétvégéjén Forma-1-es futamot. Azt már régóta lehet sejteni, hogy ebben az időszakban (különösen akkor, amikor a két program között időbeni átfedés is van) hatalmas tolongás lesz a budapesti szálláshelyeken.
Most viszont már látszik is, hogy a szállásadók hogyan készülnek a rendezvényekre (amikre az uszodák még csak nyögvenyelősen, a Hajós uszoda átépítését például még csak a napokban kezdték el, holott már tavaly őszre tervezték): áremelésekkel. Méghozzá nem is akármilyen mértékűekkel.
A hotelekben már most alig van szabad hely, pedig van szálloda, ahol 35 százalékos felár van erre az időszakra, de a hostelek és az Airbnb-sek sem tétlenkednek – derül ki Az Utazó magazin összeállításából. A turisztikai lap körképe szerint egy Erzsébet térnél lévő garzon a vébé előtti héten (július 6-13. között) hét éjszakára 72 ezer forintba kerül, de 14-től, a vébé napjától már 18 százalékkal drágább, 85 ezerbe kerül egy hétre.
A Gozsdu udvarnál egy lakás július közepén egy hétre 143 ezerbe, a hónap utolsó hét napjára (ebbe már az F1 is beleesik) 219 ezerbe kerül – ez 53 százalékos áremelést jelent. A legdurvább áremelést, nem meglepő módon, a még épülő Dagály közelében találták: ott egy négyszemélyes lakás
július 14-e előtt 104 ezer forintba kerül egy hétre, akkortól viszont 310 ezer forintot kell érte fizetni.
A hosteleknél a kétszeres drágulás a rekord: egy belvárosi hostel a 454 dolláros heti szobaárát emeli 1004 dollárra július utolsó hetében. Ettől alig marad el az a hetedik kerületi hostel, amely a vizes vb és az F1 hetére 554 dollárért (160 ezer forintért) adja a július első felében még 336 dolláros (98 ezer forintos) szobáját.
Ehhez képest, arányaiban legalábbis, visszafogott az a belvárosi, dunai panorámás hotel, amely a sportesemények előtti 322 ezer forintos heti árát nagyjából 30 százalékkal 420 ezerre emelte. Igaz, a csaknem félmilliós heti díj sem tűnik riasztónak: a lap cikke szerint már most nincs üres szobájuk július második felére.
Akták
Vizes világbajnokság Magyarországon
febr 21.
Vizes botrány: a korrupcióval gyanúsított elnök felesége is magyar állampolgárságot kapott
A WA kuvaiti elnökét kétes ügyei miatt kitiltották az Egyesült Államokból.
febr 21.
Varga Dénes a pólósainkat „kivégző” marseille-i Herkules bálványa
Kinyomja a 145 kilót a francia erőművész.
febr 19.
A válogatott szövetségi kapitány értékelte a világbajnokságot, majd Milák Kristófról beszélt
2007 óta nem fordult elő, hogy aranyérem nélkül zártuk a medencés számokat.
Még 549 cikk az aktában
Töltés"
Hungary,2017-01-31,Index.hu,https://index.hu/gazdasag/penzbeszel/2017/01/31/emigrans_inflacio/,"Hiába nő a fizetés, ha a lakások is egyre drágábbak","Hová tűnt a reálbér-emelkedés?
Két infláció-számítással kapcsolatos technikai információval indítanék. És egy ígérettel, hogy a folytatás sokkal érdekesebb lesz.
Az egyik, hogy a lakásárak 2012-től egyáltalán nem szerepelnek az infláció számításához használt fogyasztói kosárban, sőt, még a lakbér is csak 1 százalékos súllyal van benne.
A másik, hogy az inflációs mutatókat számoló KSH 2002 óta az általános fogyasztóiár-index (ennek emelkedése az infláció) változása mellett közzéteszi az úgynevezett nyugdíjasokra vonatkozó fogyasztóiár-indexet is. Ebből kikerülnek például a gyerekneveléssel kapcsolatos termékek, míg nagyobb súlyt kapnak a gyógyszerek, élelmiszerek vagy a rezsiköltségek. Érthető e mutató léte, hiszen egy politikai szempontból fontos csoportról van szó, nem lenne jó a nagy átlag torzítása miatt nem pontosan látni, hogyan megy soruk.
A politika peremén
Van azonban egy, az utóbbi években egyre többet emlegetett társadalmi csoport, amelynek a politikai jelentősége lényegesen csekélyebb. Ez különösen akkor fájó, ha összevetjük kimagasló gazdasági jelentőségével. Arról a tipikusan fiatalabb korosztályról van szó, amelynek tagjai még nem rendelkeznek saját lakással, de tervezik a vásárlást. Emlegetni azonban nem ezért, hanem egy másik jellemzőjük miatt emlegetjük őket mostanában: leginkább ez a réteg hajlamos az elvándorlásra. Ebben a cikkben arról szeretnék elmélkedni, hogyan néz ki a dráguló (vagy éppen nem dráguló) világ az ő szemszögükből, avagy ha van „nyugdíjasokra vonatkozó”, akkor miért nincs „potenciális kivándorlókra vonatkozó” fogyasztóiár-index?
Kiadó lakás Budapest XIII. kerületébenFotó: Marjai János
A reálbér
A reálbér-növekedés két szám, a nominális bérnövekedés és az infláció különbségeként jön ki. A cikkben az utóbbira fókuszálok, pedig szociáldemokrata beállítottságú kollégám erősen unszolt, hogy ne csak a kivonandóról, de a kisebbítendőről is essék szó: miért ilyen „alacsonyak” Magyarországon a bérek és miért csodálkozik így egy vállalattulajdonos az elvándorláson és munkaerőhiányon? Azonban úgy gondolom, hogy termelékenységgel, béralkuval és több egyéb, ezt a kérdést befolyásoló tényezővel már sokan, sok helyen foglalkoztak, úgyhogy maradok az árszint-emelkedés tényezőjénél. A „kizsákmányolás” részt meghagyom egy másik alkalomra. Egy másik szerzőnek. Egy szakszervezeti blogra. 
Drasztikus egyszerűsítéssel szűkítsük most le az elvándorlás kérdését egyetlen tényezőre: a megélhetésre. Ha a Nyugat-Európában kapott béremből sokkal jobb életet biztosíthatok még az ottani árak mellett is a családomnak, akkor érthető, hogy sokan azt választják.
Az, hogy a magyar életszínvonalam ezzel hogyan tud versenyezni, két fő mutatóval mérhető: a fizetésem és az árak (az infláció) alakulásával. A kettő különbsége pedig éppen a reálbér-növekedés – tehát az a bérnövekedés, amit az infláció fölött kapok. Ebben, a régiónkkal szinkronban, szerencsére egész jól állunk az utóbbi években: 2012 – tehát Magyarországon a válság vége – óta a reálbérek 18,3 százalékkal nőttek. Ha a hivatalos, átlagos adatokat nézzük.
Az emigráns infláció
Azonban a bevezetőben már említettem, hogy jelen esetben fenntartásaim vannak a hivatalos adatokkal szemben. Mivel a potenciális elvándorlást nézzük, mi lenne, ha létrehoznánk az említett „emigráns inflációt”, amiben – szemben a hivatalos adatokkal – a lakás-, lakbérárak jelentős tényezőt alkotnak? Hogy ne teljesen légből kapott számokkal dolgozzak, készítettem egy igen szűk körű, ráadásul reprezentatívnak sem mondható felmérést az érintett (lakás nélküli) kollégák között. Ugyan ennek a mintának a nagysága (nagyságának hiánya) láttán minden statisztikus joggal háborodna fel, azonban a válaszoknak olyan alacsony volt a szórása (értsd: annyira egy irányba mutattak), hogy talán mégse lincselnek meg, ha használom őket.
Mennyiért laksz, barátom?
Az egyik kérdés az volt a felmérésben résztvevők mindegyikéhez, hogy ha albérletben lakik (vagy ha még szüleivel él), akkor a fogyasztói kosarának mekkora részét teszi/tenné ki a lakbér rá eső része. A beérkezett válaszok annyira a 30 százalék körül szóródtak, hogy ezt fogom használni (ha figyelembe vesszük, hogy a felmérés a legjobban fizetett, pénzügyi szektorban zajlott, akkor ez a 30 százalék vélhetően erősen alulról közelíti, ha egyáltalán közelíti a szélesebb réteg valós kiadásarányát). Ez a 30 százalék érdekes módon elég jól összecseng az ingatlanárakkal nem számoló európaitól nagyon eltérő, Egyesült Államokban használt gyakorlattal. Ott az infláció számítás során az ún. tulajdonos ekvivalens bérleti díj 25, a bérleti díjak 6 százalékos súlyt kapnak. Tehát hiába van valakinek saját lakása, akkor is szerepel a fogyasztási kosarában egy olyan lakbér, amit akkor fizetne, ha nem a sajátja lenne az a lakás.
Amerikában élő magyar készíti reggelijét queensi albérletébenFotó: Kallos Bea
Álljon tehát az „emigráns fogyasztói kosár” 70 százalékban a „hivatalos” fogyasztói kosárból és 30 százalékban lakásárakhoz köthető fogyasztási javakból. Számításaimban a lakbér alakulását az ingatlanárakéval feleltettem meg, elvégre a korreláció erős, ráadásul vélhetően itt is inkább „kedvezek” az emigráns jelölteknek, mert a tapasztalat a lakásárnál nagyobb bérletidíj-emelkedést mutat. Ezekkel a módosított fogyasztói kosarakkal az alábbi ábrához jutunk:
Az ábrán kékkel látjuk a hivatalos bruttó reálbér biztató alakulását (a már említett +18,3 százalék). Sokkal kevésbé örömteli a kép, ha a fogyasztói kosarakba berakom a lakásárakat is. A piros vonal esetén az országos átlag lakásárral számoltam (30 százalékban), a zöldnél pedig a talán relevánsabb budapesti panellakás árnövekedéssel. Mint látjuk, ha valaki panel albérletben lakik Budapesten, akkor számára a magyar gazdaság elmúlt négy pazar évének reálbér növekedése valójában csökkenés volt.
Lakás short
A csok ezen nem sokat változtat
A harmadik kérdés, ami inkább az elvándorlás pszichológiája szempontjából lehet fontos az volt, hogy mennyire érzi úgy, hogy a csok segít a lakhatási nehézségein. Újabb egyértelmű üzenet (még egyszer hangsúlyozva, hogy a felmérés szűk körű és nem reprezentatív): egyáltalán nem.
A fenti számítás módszertanával lehet vitatkozni a sok egyszerűsítés miatt, de a valóságtól vélhetően sokkal kevésbé áll távol, mint ha az átlagos (hivatalos) inflációt nézegetve próbálnánk tájékozódni. A lakbér–ingatlanár–lakhatással kapcsolatos kiadások megfeleltetés pedig talán még érthetőbb, ha végigmegyünk a következő, enyhén filozófiai jellegű logikai ösvényen.
Az említett felmérésben arra is rákérdeztem, hogy el tudja-e képzelni, hogy nem fog vásárolni saját lakást, hanem a sokkal rugalmasabb – és Nyugaton elterjedtebb, társadalmi mobilitást nagyban elősegítő – lakásbérléssel tervez hosszú távon? Egészen elképesztő arányban jött „nem” válasz – úgy tűnik, Nyugat-Európa még Budapesttől is messze van.
Hogy miért érdekes ez? Arra a helyzetre, ha valamit a (közel)jövőben „kötelezően” meg fogok vásárolni, van egy nagyon jó tőzsdei analógia: az úgynevezett short pozíció. Ha nincs Mol részvényem, de azt gondolom, hogy az ára fel fog menni, akkor veszek belőle egy darabot és lesz egy darab long pozícióm – amit később, emelkedés után drágábban eladok. Ha nincsen részvényem, de azt gondolom, hogy esni fog az ára, akkor pedig eladok egy darabot és lesz „mínusz egy darab”, azaz short Mol pozícióm – amit később, áresés után olcsóbban visszaveszek.
Megvan tehát a párhuzamunk, ami alapján kijelenthetjük, hogy az a társadalmi réteg, amelyik tervei szerint hamarosan lakásvásárlásra „kényszerül”, ha akaratán kívül is, de shortolja a lakáspiacot. Ha valaki shortol egy eszközt, akkor neki az fáj, amikor annak ára emelkedik.
Hogy érezheti magát az a fiatal, akinek 4 éve a rendelkezésére állt egy lakótelepi lakás vételi árának 40 százaléka, majd most azt látja, hogy ez az összeg ugyanannak a lakásnak már csak a 23 százalékára elég?
Nagyjából úgy, mint az az alapkezelő, aki két éve, 11 ezres árfolyam környékén elkezdett a Mol részvény esésére játszani (shortolta) és most, 21 ezerhez közelítve minden nap verejtékben úszva ébred. 
Egy lakás egyenlő nulla lakás
Érdekes, hogy ha az a potenciális kivándorló réteg, amelynek nulla darab lakás van a birtokában, lakás short pozícióban („mínusz egy darab” lakásban) ül, akkor mi van azokkal, akiknek egy lakásuk van? Furcsa, de vagyoni helyzet szempontjából ők ülnek nullás pozícióban, hiszen mínusz egy plusz egy egyenlő nullával. Vagy másképpen: az egyetlen lakásuknak csak lakhatási funkciója van, potenciális jövőbeli tranzakció híján vagyontárgyként nem tekinthetünk rá.
Ingatlanközvetítő iroda munkatársa mutat meg egy új építésű győri lakást egy fiatal párnakFotó: Krizsán Csaba
Ezt a furcsaságot jól illusztrálja a következő hír, amibe tavaly botlottam bele. Budapest belvárosában egyre több helyen döntenek társasházi szinten amellett, hogy a házban betiltják az airbnb-zést. A lakók tehát a nyugalmuk érdekében megszüntetik azt a faktort, ami lakásaik áremelkedésének egyik fő motorja, áresést idézve ezzel elő. Mikor nem érdekel, hogy a lakás (Mol részvény, táltos paripa) ára fel vagy le megy? Akkor, ha nulla darabom van belőle. Vagy azért, mert tényleg nincs, vagy azért, mert úgy gondolom, hogy amim van, az sose fog forgalomba kerülni (tehát ebből a szempontból nem létezik).
Végül, befejezve a tőzsdei analógiát: valós lakáspiaci „long” pozícióba akkor kerülök, ha megveszem az első befektetési/kereskedelmi célú lakásomat, ami jellemzően a második lakás szokott lenni. Ekkor (csakúgy, mint a kezdeti short pozíciókor) már ismét lelkesen fogom követni az ingatlanpiaci árakról szóló híreket.
A viszontlátásra!
Összességében elég zord így a hazai kép, úgyhogy – mivel nem szeretném, ha túl sokan állnának neki csomagolni – megpróbálom árnyalni egy kicsit. Egyrészt míg a lakáspiac kapcsán Budapest fókuszú áremelkedéssel számoltam, addig a béremelkedésnek országos átlagát vettem. De Budapesten ebből a szempontból valamelyest jobb a helyzet. Másrészt az ingatlanárak Nyugaton is rohannak fölfelé – szóval megtollasodás után kéretik visszaköltözni!
A cikk írója az Alapblog rendszeres szerzője."
Hungary,2017-01-30,Index.hu,https://index.hu/kulfold/2017/01/30/trump_kitiltas_kaosz/,Obama beszólt Trumpnak a kitiltási rendelet miatt,"Az egész világ felbolydult Trump pénteki kitiltásos rendelete miatt, sorra érkeznek a hírek arról, hol és hányan jártak pórul, hány ország tiltakozik és hány üdvözli a kemény döntést, illetve, hogy Amerikán belül hogyan szállnak szembe Trump új szabályával.
Az Air France nem engedett fel az Egyesült Államokba tartó repülőgépeire 21 utast muzulmán országokból, mert nem tudtak volna belépni célországukba - közölte maga a légitársaság hétfőn. Az Air France-t szombaton értesítette a rendeletről az amerikai kormány, és a légitársaságnak nem volt más választása közleménye szerint.
7 ország kitiltva 90 napra
Trump péntek este írta alá a dekrétumot, amely az Egyesült Államokba történő beutazások szigorításáról rendelkezik. Szíriából, Irakból, Iránból, Szudánból, Líbiából, Szomáliából és Jemenből azonnali hatállyal 90 napra felfüggesztik a beutazást, Szíriából meghatározatlan ideig nem fogadnak menekülteket, és 120 napra felfüggesztik az amerikai menekültprogramot.
Az utasokat visszaszállították kiindulási országukba, vagy más módon gondoskodtak róla, hogy ne tudjanak az Egyesült Államokba utazni - közölte egy szóvivő, de semmilyen részletet nem árult el velük kapcsolatban. Más légitársaságok is hasonlóan cselekedtek az AP hírügynökség szerint.
Kenyában mintegy száz szomáliai menekült rekedt. Ők hosszú éveket töltöttek a világ egyik legnagyobb menekülttáborában, az északkelet-kenyai Dabaabban, amikor végre felkészülhettek arra, hogy az Egyesült Államokba utazhatnak. Az utolsó pillanatban azonban meghiúsult távozásuk.
A brit külügy közben kiadott egy közleményt arról, hogy a kettős állampolgárokat - ha az egyik brit, a másik a hét érintett egyike - nem érinti a tilalom. Az Európai Bizottság tanulmányozza Donald Trump amerikai elnök rendeleteit, hogy kiderüljön, vonatkoznak-e azokra, akik a beutazási tilalom által érintett valamelyik ország és az Európai Unió kettős állampolgárai - közölte hétfőn Margarítisz Szkínász, az Európai Bizottság vezető szóvivője.
Fotó: Patrick Fallon / Reuters
Amerikai sajtóértesülések szerint amerikai diplomaták a tilalmat bíráló táviratot készítenek elő, amiben azt írják majd, hogy ez nem teszi biztonságosabbá Amerikát, sőt, antiamerikai intézkedés, ami megkeseríti a viszonyt a muszlim világgal, és elidegeníti azokat azországokat, amelyek segítenek a terrorellenes harcban. A Pentagon pedig összeír egy listát az Egyesült Államoknak dolgozó irakiakról, hogy ne szakadjon meg az együttműködés köztük, írta a Reuters. 
Barack Obama támogatásáról biztosította a rendelet ellen tiltakozókat. Szerinte a szabályozás vallásuk szerint diszkriminál embereket, amivel - mint fogalmazott - ""mélységesen nem ért egyet"". "" A tét az amerikai értékrendszer"" - tette hozzá. Barack Obama először nyilatkozott távozása óta.
A BBC arról írt, hogy 16 amerikai államügyész szerint alkotmányellenes Trump rendelete. Több szövetségi bíró le is állíttatta a vízummal rendelkezők deportálását. Szombaton és vasárnap tüntetések voltak a rendelet ellen Amerikaszerte, ügyvédek pedig felajánlották, hogy ingyen védik majd az érintetteket. 
Bostonban egy bíró úgy döntött, kienged az őrizetből két iráni professzort, akiket a Logan nemzetközi reptéren ""fogtak el"".
Virginiában hét napra felfüggesztették a reptéren előállított zöldkártyások deportálását, és kötelezték a hatóságokat, hogy tegyék lehetővé az ügyvédi segítséget.
Egy seattle-i bíró is elrendelte két ember deportálásának elhalasztását.
Bill de Blasio, New York polgármestere is bírálta a tilalmat
A CNN tüntetéshullámról számolt be Houstonból, San Franciscóból, Detroitból, Little Rockból, Philadelphiából, Atlantából, Chicagóból. A briteknél is tüntetések vannak, de ott azért (is), hogy Theresa May kormányfő ne fogadja Trumpot, közölte a BBC. Petíciót is indítottak, már több mint  egymillió aláírás összegyűlt.
Fotó: Patrick Fallon / Reuters
Trump a Twitteren azt írta, hogy a tüntetők és a Delta légitársaság a káosz felelősei, illetve azt, hogy ha nem azonnal vezetik be a tilalmat, hanem egy hét türelmi idővel, akkor a ""rossz fiúk"" a türelmi idő alatt érkeztek volna Amerikába. 
If the ban were announced with a one week notice, the ""bad"" would rush into our country during that week. A lot of bad ""dudes"" out there!— Donald J. Trump (@realDonaldTrump) 2017. január 30.
Azt is írta, hogy csak 109 embert állítottak elő 325 ezer kötül ""extra kikérdezésre"" vasárnap.
A rendelet alkalmazását még republikánus párton belülről is kritizálták, például Bob Corker szenátor, a szenátus külügyi bizottságának elnöke. Azt is mondta, kellene egy revízió.
Kanada ideiglenes tartózkodást ígért az Amerikából kitiltottaknak, a római repülőtéren hétfőn olasz kormányzati és egyházi tisztségviselők üdvözöltek 41 szíriai menekültet, mondván hogy szolidaritásukról szeretnék biztosítani a menedékkérőket olyan időszakban, amikor az Egyesült Államok nem engedi be területére a menekülteket és falakat épít, hogy távol tartsa őket.
Irán és Irak pedig viszonttiltással fenyegette meg Amerikát. A rendeletet bírálta Merkel német kancellár, Boris Johnson brit külügyminiszter és Theresa May brit kormányfő, támogatta viszont Lengyelország és Ausztrália.
Az 57 országot tömörítő Iszlám Együttműködés Szervezete (OIC) is mély aggodalmának adott hangot. ""Az OIC felszólítja az amerikai kormányt, hogy fontolja meg újra ezt a döntését, és tartsa magát morális kötelességéhez, miszerint irányt és reményt kell mutatnia a mostani, oly nagy bizonytalansággal és békétlenséggel küzdő világban"" - olvasható a szervezet közleményében.
A Starbucks kávézófranchise munkát ajánl menekülteknek, az AirBnB szállásközvetítő ingyen szállást kínál azoknak, akiket útközben ért a kitiltó elnöki rendelet. A Starbucks a következő öt évben 10 ezer olyan embert akar alkalmazni, akik háború, üldöztetés és diszkrimináció elől menekülnek, elsősorban olyanokat, akik korábban például tolmácsként segítették az amerikai katonák munkáját. Az Apple, a Google és a Facebook vezetője közleményben vagy nyílt levélben foglalt állást Trump intézkedéseivel szemben. Nem kommentálta viszont az elnök intézkedéseit a Boeing, a Ford és a General Motors, foglalta össze az MTI.
Akták
Donald Trump elnöksége
2023. dec 16.
Az FBI és a CIA is ezt keresi: nem találnak egy szigorúan titkos dossziét a Fehér Házban
Teljesen nyoma veszett a 2700 oldalas anyagnak.
2022. jan 24.
Újabb vádak jöhetnek Trump ellen
A volt ügyvédje szerint inkább a fiát vezényelte volna börtönbe, mint a lányát.
2022. jan 20.
Felkereste Donald Trump lányát a vizsgálóbizottság
Arra kérik, hogy tanúskodjon az apja ellen.
Még 853 cikk az aktában
Töltés"
Hungary,2017-01-29,Index.hu,https://index.hu/gazdasag/2017/01/29/heti_gazdasagi_osszefoglalo_01.29./,"Beértük a románokat korrupcióban, de legalább a lakásbérlők megnyugodhatnak
Ez történt a gazdaság 4. hetében","Orbán globális paradigmaváltást vizionált az MNB rendezvényén, egyre korruptabbnak érzékeljük Magyarországot, megállt az árnövekedés a bérlakások piacán, van lehetséges befektető az Alexandra üzleteibe. A héten kiderült, melyik Habony-közeli figura állhat az elhíresült belvárosi árverés mögött, és hogy miért tűnik el a boltokból a tepertős pogácsa.
Fellélegezhetnek a bérlők
Kezdjük egy örömhírrel: a jelek szerint megállt a budapesti albérletpiacon a drágulás, a friss adatok legalábbis azt mutatják, hogy nem kerül többe kivenni most egy lakást, mint tavaly januárban.
Az árváltozás persze nem egyenletes, van olyan belvárosi kerület, ami drágult, de a korábban legfelkapottabbak egyáltalán nem, a külvárosokban pedig megállt 100 ezer forint alatt az átlagos bérleti díj. A nagyobb vidéki városokban vegyes a kép, Pécsen és Szegeden például drágulást mértek, de ezzel csak felzárkóztak Debrecen szintjéhez, és persze még mindig jóval a fővárosi árviszonyok alatt vannak.
Az árak konszolidálódását az okozhatja, hogy nőtt a kínálat: a befektetésnek vásárolt lakások jó része mostanra megjelent a hosszú távú bérleti piacon. Más adatok szerint mindeközben nagyjából véget ért a felívelés a budapesti Airbnb-piacon, kezd beállni egy egyensúlyi állapot a hosszú és rövidtávra kiadott lakások közt. 
A lakhatással kapcsolatos egyéb költségekben viszont éppen ellenkező irányú a trend a héten nyilvánosságra került adatok szerint. Kiderült, hogy a rezsicsökkentés óta először növekszik az összesített közmű-adósság: 50 milliárdnyi számlával lógnak a magyarok. 
Orbán optimista, de veszélyes lehet Trump ajándéka
A hét elején tartotta az MNB a Lámfalussy Sándor jegybankárról elnevezett konferenciáját, amelyen a miniszterelnök is beszélt. Orbán kifejtette, mekkora áldás az országnak, hogy a nemzeti bank már nincs ""ellenzékben"", és elmondta, hogy az európaiaknak inkább tanulniuk kellene Kínától ahelyett, hogy megmagyaráznák, miért nem lehet itt is az, mint ott. De szerencsére Magyarország felismerte a globális paradigmaváltást, melynek során az egy erőközpontú világ többközpontúvá válik. 
A miniszterelnök az Európai Unió problémáiról is beszélt, szerinte külpolitikai, közbiztonsági, növekedési és demográfiai válság egyaránt sújtja az uniót, ezek egy része pedig az egységes európai nép utópiájának rabságából adódik. 
Fotó: Koszticsák Szilárd / MTI
A beszéd legérdekesebb része talán az volt, ahol Orbán Viktor az ""ajándékról"" szólt, amit szerinte Donald Trump megválasztásával kapott a magyarság (na meg a többi nemzet). Ez az ajándék Orbán olvasatában a szabadság, hogy minden nép saját magát tegye az első helyre, mindenki nyíltan érvényesíthesse az érdekeit a világpolitikában, ami egyértelműen pozitívum.
A beszédnek ezzel az állításával később egy cikkben vitatkoztunk: a Trump által meghirdette erőpolitizálás a globális porondon a Magyarországhoz hasonló kishalak számára esélyesen inkább rosszat jelent, mint jót. 
Korrupcióban előzzük a régiót
Szerdán kijött a Transparency International tavalyi évről szóló Korrupció Érzékelési Indexe (CPI), amelyen Magyarország pozíciója tovább romlott: az 50.-ről az 57. helyre estünk vissza a világranglistán. 
A CPI hazai üzletemberek, elemzők és szakértők bevonásával készül, azt méri, mennyire gyakran találkoznak a közéletben a magyarok korrupcióval.  A hazai viszonyok ismeretében nem különösebben meglepő adat, de Magyarország 2010 óta romló értékeket produkál az indexen, amelyen a magasabb számok jelentik a tisztább közéletet. 2016-ban 48 pontot sikerült elérni, amivel Romániával és Jordániával kerültünk holtversenybe. 
Az adatnak további perspektívát ad, ha az értékek alakulását összevetjük a szomszédos országokéval. Míg a legtöbb helyen inkább javuló számokat látunk, itthon folyamatosan romlik az érték. Románia, amivel most egy szinten tartunk egy meredeken felfelé ívelő pályán jutott idáig, jövőre jó eséllyel már el is húz mellettünk. 
Ilyen tisztességes ország lennénk? 
Az OLAF-nyomozás kapcsán újra előtérbe került négyes metrós költségvetési csalás, amiről az LMP-s Hadházy Ákosnak eszébe jutott: meg kéne kérdezni az ügyészséget, milyen esetekben indult még hasonló okból büntetőeljárás 2011 óta.
Polt Péter válaszából kiderült, a metrón túl csak négy pályázattal kapcsolatban emeltek vádat az elmúlt 5 évben az uniós pénzekkel kapcsolatos visszaélés gyanúja miatt. Megdöbbentő módon egyik ügy sem tartozik a legnagyobb sajtóvisszhangot kiváltó, kormányközeli vagy kormánypárti szereplőkhöz köthető uniós pénznyelések közé, van viszont közte:
egy innovatív pályázat kutyák számára készülő hidroterápiás futópadra, amelyet sajnos a nyertesnek végül nem állt szándékában megvalósítani;
egy állatgyógyászati profilú cég pályázata nyomdaüzemre, amelynek meg nem építését végül nem sikerült lepapírozni;
és egy gyakorlólőtérre igényelt földtámogatás;
és egy túlárazott munkagépekkel telezsúfolt pályázat is.
Ezen felül azt közölte az ügyészség, hogy öt nyomozás után nem indult eljárás, tovább 19 esetben pedig még tart az nyomozati munka, ezekről nem férhető hozzá több információ. Érdekes adat, hogy a fent felsorolt esetek egyike sem túlságosan nagy tétel uniós forráshoz viszonyítva, a legnagyobb elnyert támogatás 178 millió forintról szólt. 
Kívülről mentenék az Alexandrát, de Matyiék sem adták még fel
A héten is folytatódott, és a jelek szerint egy darabig még fog is az Alexandra-saga. A könyvlánc régi tulajdonosa, Matyi Dezső és a bizniszbe tisztázatlan körülmények között befurakodott új szereplők marják egymást, miközben már egy lehetséges befektető is feltűnt a láthatáron. 
Fotó: Marjai János / MTI
Matyi hosszú hallgatás után pénteken ismertette részletesen saját verzióját a történtekről, amelynek másik olvasatáról mi ebben a cikkben írtunk részletesebben. A könyvmilliárdos mondandójának lényege röviden, hogy megtévesztették, átverték, most pedig megpróbálják meglopni az üzletláncot üzemeltető vállalkozásban hamisítással tulajdont szerző partnerei, amihez a hálózat átvilágítására felkért tanácsadócég is asszisztál.
A tanácsadókat a perpatvar nem akadályozza meg abban, hogy közben befektetőket keressenek a kritikus helyzetű Rainbow Üzletlánc Kft.-be, a héten arról jelentek meg sajtóhírek, hogy a Centrál Média már be is jelentkezett az áruházláncért. Ezzel valószínűleg jobban járna az Alexandra, mint ha L. Simon László beváltaná a szintén a héten bedobott fenyegetését (amit ő valószínűleg nem annak szánt), miszerint itt volna már az ideje, hogy az állam a könyvpiacra is benyomuljon. 
Gazdaságos olimpiarendezés = önellentmondás
Az olimpiarendezés és az akörüli hullámok egy kicsit most mindig aktuálisak, erre a hétre is jutott néhány említésre méltó fejlemény. Szombaton például Chikán Attila, az első Fidesz-kormány gazdasági minisztere szólt be az Atv-nek adott interjújában a korrupció mellett az olimpiarendezésre is. A közgazdász szerint a PwC tanulmánya szélsőségesen optimista, a sportesemény gazdaságos megrendezése pedig lehetetlenség. Chikán épp ezért a Momentum népszavazási kezdeményezése mellett is kiállt. 
Szintén a héten mutattunk rá, mennyivel haladja túl egy átlagos olimpia költsége az előre tervezett összeget, az eredmény egészen megdöbbentő: az 1968-tól 2016-ig tartó időszak nyári olimpiái 176 százalékkal szárnyalták túl az eredeti költségvetésüket.
Apróbb, ám nem kevésbé érdekes hírek a gazdaságból
Magyarországra jön a világ legnagyobb befektetési alapja.
És egy másik cég is, az Uber-versenytárs szlovák Hopin.
Kiderült, hogy a Habony ismeretségi köréhez tartozó grúz-izraeli üzletemberrel is kapcsolatba hozható Rózsa Judit, aki korábban olcsón egy belvárosi ingatlanhoz jutott az MNV árverésén.
Sztrájkoltak a győri Audi-gyár munkásai, és készek folytatni, ha nem sikerül kiharcolni a béremelést. 
Romániában betiltották az Igazi Csíki Sört a Heineken miatt, a Hungarikum Bizottság erdélyi tagja viszont beemelné a hungarikumok közé. 
Tart még a madárinfluenza-járvány: több ezer állást fenyeget a kór, az általa okozott károkra már uniós támogatást is kért Magyarország. 
A kormány nagy decemberi pénzszórásával elköltötte a GDP közel tizedét, de legalább az államadósság átlagon felül csökkent tavaly ősszel. 
A Volánbusz irreálisan drágán vesz formaruhát a dolgozóinak.
És a nagyobb megfejtések
A részvénypiachoz egyáltalán nem értő emberek számára is fogyaszthatóan magyaráztuk el, milyen folyamatok zajlanak mostanában a Budapesti Értéktőzsdén 
Megnéztük a buszos túráztatás szabályozási oldalát.
Uniós védettség miatt nem lehet már akármit tepertős pogácsának hívni, ezért elkezdtek szaporodni a kreatív elnevezések a pogipiacon. 
Egész héten undorító volt a levegő a fővárosban, ilyenkor lenne igazán hasznos a dugódíj.
Menekül a tőke Kínából, ami miatt az egész világ kezdheti ráncolni a homlokát."
Hungary,2017-01-15,Index.hu,https://index.hu/gazdasag/2017/01/15/hig/,"Tanulmányt lehetne írni erről a közpénzlenyúlásról
Ez történt a gazdaságban az év 2. hetében.","Tankönyvi példáját adta egy kamudoktor és szervezete, hogy hogyan lehet az MNB alapítványaiból milliókat lecsapolni, a Sziget fesztivál külföldi kézbe került, Vida Ildikó pedig a NAV után most a Közgépet vezetheti. Ezek voltak a legfontosabb gazdasági hírek a héten.
Bekamuzták a tanulmányt, kaptak 11 millió forintot
A hét elején írtunk egy esetről, aminek szerepelnie kellene minden, a közpénz elherdálásáról szóló tanulmánykötetben, és pont arról szól, hogy hogy lehet elherdálni közpénzt egy tanulmánykötetre. A Kárpát-medencei Jövőegyetemért Egyesület nevében egy ismert kamudoktor, Kertész-Bakos Ferenc adott be pályázatot az MNB egyik alapítványához, a Pallas Athéné Domus Animae alapítványhoz, hogy összehozzon egy tanulmánykötetet az argentin adósságkezelés Magyarország szempontjából fontos tanulságairól. Az már önmagában érdekes, hogy az MNB alapítványa miért látta a projektet 11 millió közforintra érdemesnek, de ez még csak a sztori eleje.
Kertész-Bakos FerencFotó: Bruzák Noémi
Kertész-Bakosék ugyanis
egy olyan tanulmányt adtak le, ami kicsit eltért az eredeti témától, a címe végül “Monetáris politikai innovációk” lett;
a szakdolgozat hosszúságú “tanulmánykötet” fele olyan terjedelmes, mint amit a projektben ígértek a szerkesztők;
ráadásul, mint kiderült, a pályázatba Kertész több szerzőt is bekamuzott, akik erről egészen a cikkünkig nem tudtak.
A projekttervben kutatásvezetőként szerepelt az MNB alapítványai körül már megfordult közgazdász, Matolcsy György doktori témavezetője, Lentner Csaba, szerzőként pedig be van írva Zebők Csaba történész és Galló Béla politológus, akiknek a honoráriumára is kértek a PADA-tól pár millió forintot. Az már a tanulmánykötetben is látszott, hogy ők nem vettek részt a projektben. Viszont miután írtunk a pályázatról és annak fura eredményéről, jelezték az Indexnek, hogy ők nem kiszálltak a projektből, hanem nem is tudtak róla, hogy benne vannak. Lentner és Galló azt írta nekünk, hogy a cikkünkből halottak először az egészről, Zebők pedig jelezte, hogy neki szóltak, de nemet mondott a felérésre. A pályázatba azért így is belekerült.
Eladták a Sziget Fesztivált
A hét egyik nagy bejelentése volt, hogy egy külföldi befektető cég 70 százalékos tulajdonrészt vásárolt a Sziget Kulturális Szervezőirodában, vagyis a Magyarország legismertebb fesztiválját szervező cégben. A befektető az amerikai Providence Equity Partners, amely világszerte 150 cégbe is bevásárolta magát, főleg olyanokba, amelyek médiával, telekommunikációval, IT-val és oktatással foglalkoznak, de ez a cég a tulajdonosa például az Ironman versenynek is. Eddig fesztiválszervező cégbe még nem fektetett a tőkealap.
Gerendai KárolyFotó: Matolják Adrienn
Bár a Providence-nek többségi tulajdona van, Gerendaiéknál maradtak a menedzsment jogok, így továbbra is ők szervezik a Szigetet, Balaton Soundot, a Voltot és a cég többi fesztiválját. Gerendai Károly a befektetésről az Indexnek azt mondta, hogy a befektető bevonásával végre össze jöhet a szervezők terve, hogy külföldön terjeszkedjen a Sziget-brand.
Hogy melyik országban szerveznek majd fesztivált a szigetesek, azt egyelőre még nem tudni, de már elkezdtek nézelődni. A felvásárlást viszont a magyarországi fesztiválozók nem igazán fogják megérezni, bár lehet, hogy ha nagyobb lesz a fesztiálportfólió, akkor könnyebb lesz bizonyos szponzorokat megnyerni és olyan fellépőket elhívni, akiket amúgy nehezebb lenne szerződtetni.
Amerikába nem mehet, de a Közgépet elvezetheti
Hétfőn adott ki közleményt Simicska Lajos valaha rengeteg pályázatot nyerő, de a pixisből egy ideje kiesett építőipari cége, a Közgép, hogy távozik a cég éléről Simicska régi harcostársa, Nyerges Zsolt. A helyére pedig nem is akárki veszi át a cég igazgatósági elnöki posztját, hanem maga Vida Ildikó, a NAV Amerikából kitiltott és leváltott vezetője. Vida volt az egyetlen, akiről kiderült, hogy az Egyesült Államok kitiltotta a Bunge körüli korrupciós botrány miatt, majd hosszadalmas közjátékok és félrebeszélés után el is távolították az adóhatóság éléről.
Vida Ildikó
A hír megjelenése után rögtön elterjedtek különböző pletykák, főleg kormányközeli oldalakon arról, hogy Nyerges azért hagyja ott a Közgépet, mert nagyon összeveszett, sőt, egyes verziók szerint még talán össze is verekedett Simicska Lajossal, amiért Nyerges azt mondta a vállalkozónak, hogy túl sok pénzt emészt fel Simicska kormányellenes harca. Nyerges Zsolt az Indexnek erről azt mondta, hogy „bárki találja ki ezeket a sztorikat, nagyon élénk a fantáziája”. Nyerges szakításról nincs szó, sőt továbbra is tulajdonos a Közgépben, csak a cégvezetésbe fáradt bele.
Még az ÁSZ szerint is korrupciót hozhat az olimpia
Nem annyira jött össze a kormányzati terv, amiben szakmai érvekkel akarják megnyugtatni a népet, hogy nem hoz majd óriási korrupciót a budapesti olimpia. A kormány az Állami Számvevőszéket bízta meg, írjanak egy tanulmányt arról, hogy mekkora korrupciós kockázattal jár egy olimpiához hasonló rendezvény szervezése. Az ÁSZ pedig megírta a maga óvatos módján, hogy elég naggyal.
A budapesti olimpia egyik látványterve
A tanulmány szerint az olimpia korrupciós kockázata még egy átlagos nagy projektnél is nagyobb, vagyis elég valószínű, hogy szétlopják majd az egészet. Ahogy írják az esemény kivételes jellege ""arra ösztönözheti"" a döntéshozókat, hogy még a normál eljárásoktól is eltérjenek és ""a közérdeket veszélyeztető döntéseket hozzanak"".
Emellett növeli a kockázatot, hogy a komplex projekteknél nehezen ellenőrizhetők a valós költségek, így könnyebb ellopni a pénzt, hogy a projekt döntéshozóinak és a beruházóknak a személyes kapcsolatrendszere potenciális forrása a korrupciós lehetőségeknek, és hasonlókat. A tanulmányt itt lehet elolvasni.
Még hírek a hétről
Lassan a kormány is rájön, hogy így nincs sok értelme a közmunkaprogramnak.
Tarsoly Csaba szerint a rendőrség iratokat hamisított a letartóztatásáról.
Magyarországra jönne a világ harmadik legnagyobb pizzérialánca.
Bértárgyalás közepén rúgták ki a szakszervezetiseket az FKF-től.
Megkapta a NAV az összes magyar Airbnb-s pénzügyi adatait, de ad még egy esélyt, hogy befizessék az adót.
Márciusban lesz vége a letelepedési kötvényprogramnak.
Haveri kapitalizmus van Magyarországon, amin már a szabályozás sem segít.
Eladták az Invitelt, egy kínai alap 63 milliárd forintot fizet érte.
Tízezer üveg hamis whisky-t foglalhattak le az Auchannál."
Hungary,2017-01-15,Index.hu,https://index.hu/gazdasag/2017/01/15/tallai_ad_meg_egy_eselyt_a_nem_adozo_airbnb-zoknek/,Tállai ad még egy esélyt a nem adózó Airbnb-zőknek,"Az ír adóhatóság által a Nemzeti Adó- és Vámhivatalnak (NAV) megküldött adatok szerint az Airbnb-hálózat magyar szállásadói 2015-ben összesen 6 milliárd forint bevételt szereztek, az adóbevallások azonban ennél jóval kisebb összegről szólnak, írja az MTI.
Fotó: thenextweb.com
Azok, akik nem vallották be maradéktalanul jövedelmüket, még korrigálhatják bevallásukat, és megfizethetik az elmaradt adót, mondta Tállai András, a Nemzetgazdasági Minisztérium parlamenti és adóügyekért felelős államtitkára.
A NAV kérésére az ír adóhatóság elsők között küldte meg a magyar adóhivatalnak az Airbnb-adatokat, mondta Tállai. Ezek szerint 2015-ben csaknem 4500 magyar szállásadó állt kapcsolatban az Airbnb-vel, akik összesen 120 ezer alkalommal adták ki ingatlanjukat, amivel mintegy 6 milliárd forint bevételt szereztek.
Az eljárás menetét ismertetve Tállai András elmondta, hogy a NAV az ír adatokat összeveti a szállásadók bevallásaival, és kiszűri azokat, akik minden valószínűség szerint adózatlan jövedelemhez jutottak. Az első adatösszevetési körben már fennakadt a rostán egy olyan szállásadó, akinek 2015-ben a szállásadásból 17 millió forint bevétele volt, ám ennek mindössze egytizedét vallotta be.
Annak a szállásadónak, aki eddig még nem tette, mindenképp érdemes megfizetnie a jövedelme után az adót, hiszen az adóhivatalnak mind a 4500 szállásadó bevételéről pontos információi vannak. A mulasztás pótlásának a módja az önellenőrzés, ugyanis a be nem vallott adóról mindaddig számot lehet adni és be lehet fizetni, ameddig a NAV nem indít ellenőrzést.
Tállai úgy fogalmazott, kérte munkatársait, hogy amennyiben lehetséges, azoknál ne rögtön a szigorú szankcionálást alkalmazzák, akiknél a bevallások és az ír adóhivataltól érkezett adatok eltérnek egymástól, hanem támogató eljárás keretében segítsék a hibázó szállásadókat.
A támogató eljárás lényege, hogy az adóhivatal nem ellenőriz, nem szankciónál, hanem önellenőrzést javasol, és ha szükséges, közvetlen szakmai támogatást nyújt a hibák, hiányosság kiküszöbölése érdekében."
Hungary,2017-01-12,Index.hu,https://index.hu/gazdasag/penzbeszel/2017/01/12/mi_fan_terem_a_vallalati_innovacio/,Mit keres egy sportszergyártó a legjobb techcégek között?,"A technológiai cégek évről-évre a las vegas-i CES konferencián mutatják be a friss fejlesztéseiket, a rendezvény kétségkívül az iparág egyik legfontosabb seregszemléje. Idén az egyik fő előadó az Under Armour vezérigazgatója, Kevin Plank volt. De hogyan került egy feltörekvő sportszergyártó első embere a technológiai rendezvény húzónevei közé? A példa jól mutatja, hogy miként mosódik el a határ a különböző szektorok között, kiváltképpen akkor, amikor a téma az innováció.
A BCG minden évben listázza a világ 50 leginnovatívabb cégét. Ennek keretében egyben azt is megvizsgáljuk, hogy milyen trendek mozgatják a vállalati fejlesztéseket: hogyan ruháznak be a cégek az új technológiákba, és mekkora hangsúlyt fektetnek a jövőbeli versenyképességre.
A lista különlegessége, hogy a helyezések nem a készítői szubjektív véleményét tükrözik, hanem egy 5 kontinensre kiterjedő, több ezer fős döntéshozói felmérésen alapulnak. A válaszadók rangsorolták az általuk innovatívnak vélt vállalatokat az adott iparágban, mi csupán az így kialakult listát súlyoztuk. Így került fel 2016-ban 10 új szereplő, többek között az Uber, az Airbnb, az Expedia és a Hilton is.
Az igazat megvallva első ránézésre nem lepődik meg az ember a helyezések láttán. Ugyanakkor, mint sok más esetben is, az érdekes részletekhez érdemes mélyebbre ásni, és feltenni a kérdést: vajon mi tesz egy vállalatot innovatívvá, és egy másikat kevésbé? Azt hiszem, fontos tisztázni, hogy mit értünk innováció alatt. Röviden összefoglalva: a vállalatok számára
az innováció új árbevételi források felfedezése és kiaknázása.
A cégvezetőknek a legnagyobb kihívás a fejlesztések megtalálása. Gyakran házon belül keresik az ígéretes ötleteket, de vannak olyanok is – és általában ők a sikeresebbek – akik távolabbra is tekintenek, vagyis nyitottak stratégiai partnerségekre, inkubátorok létrehozására, de akár felvásárlásokra is annak érdekében, hogy versenyképesek maradjanak.
Utóbbira jó példa a Cisco Systems, amely 1993 óta 175 céget akvirált, de említhetnénk a listán kilencedik helyezett Facebook-ot is. A közösségi oldal már tőzsdén volt, amikor több milliárd dollárt fizetett a virtuális valóságban utazó Oculus VR-ért, teljesen új frontot nyitva ezzel a korábban jellemzően hirdetési árbevételekre fókuszáló Facebook számára.
Az összetett üzleti megközelítésre érdemes a korábban említett Under Armour-t vizsgálni. Hiba lenne csupán egyszerű sportszergyártóként aposztrofálni a vállalatot, habár tény, hogy az első termékük egy új, speciális szövet volt, mely a korábban használt anyagoknál rugalmasabb és gyorsabban szárad. A cég a sportöltözetek gyártása mellett mára már élen jár a viselhető technológia területén is, és nem mellesleg az online fitnesz közössége 175 millió főt számlál, és naponta 125 ezer fővel bővül.
Az Under Armour ruhái a CES-enFotó: Ethan Miller / Getty Images Hungary
Mi tette lehetővé mindezt? A válasz az innovációhoz kötődő holisztikus megközelítésében rejlik: az elmúlt években több vállalatot vásároltak fel, belső innovációs labort alakítottak ki és nagy hangsúlyt fektettek a felhasználóik által generált adatok elemzésére. A cégek akvirálása nem csupán új technológiát hozott az Under Armour számára, hanem komoly fejlesztői kapacitást is - ez idővel kulcsfontosságúnak bizonyult.
A listán legjobban teljesítő vállalatok három fő dologban emelkednek ki az átlagosabb cégek közül:
széles körben kutatják a számukra releváns innovációs lehetőségeket
kimagaslóan hatékonyan bánnak a rendelkezésükre álló big data forrásokkal
és emellett érzékenyek a mások által kifejlesztett újdonságokra is.
A 2016-os Innovációs Riport egyik központi kérdése, hogy miként tudják a nagyvállalatok a külső innovációt a lehető leghatékonyabban internalizálni, hasznosítani az adott szervezeten belül. Tapasztalatunk szerint ez komoly fejtörést okoz a magyar felsővezetőknek is.
A legtöbben úgy látják, hogy az innováció döntően kis, agilis startupoknál történik, és a nagyobb szereplőknek nehéz az újítások megtalálása és integrálása, nem utolsósorban a nagyon eltérő kultúra, gondolkodásmód és sebesség miatt. Például a fintech cégek térnyerése komoly dilemma elé állítja Magyarországon is a banki vezetőket, akik habár nyitottak lennének az innovatív megoldásokra, egyelőre mégsem látják teljesen tisztán, miként lehetne felhasználni a fintech szereplők által nyújtott lehetőségeket.
A TOP 50-es listához kapcsolódóan 7 iparág (autóipar, vegyipar, fogyasztási termékek, pénzügy, média, technológia, telekommunikáció) piaci kapitalizáció szerinti 30, illetve 10 legnagyobb szereplőjét vizsgáltuk.
Milyen külső innovációs forrásokra támaszkodtak 2010-ben illetve 2015-ben? Az alábbi ábrán jól látható, hogy milyen komoly előrelépés történt a vállalati kockázati tőke, az inkubátorok és az innovációs központok kialakítása kapcsán:
Az innováció sebessége iparágról iparágra folyamatosan változik. A gyorsan fejlődő (például a technológiai) szektorokban az inkubátoroké és az akcelerátoroké a főszerep, míg az újításokkal lassabban haladó területeken – ilyen a vegyipar – a vállalati kockázati tőkebefektetések kapnak nagyobb hangsúlyt. Mindegyik módszer más és más lehetőségeket teremt, a sikerre nincs garantált recept.
A vállalati kockázati tőke szerepe 13 százalékkal nőtt 5 év alatt a fent listázott szektorok 30 legnagyobb szereplőinek körében. A legtöbb vállalat elsősorban stratégiai célból vásárol kisebbségi tulajdonrészt startupokban és viszonylag kevesen invesztálnak csakis a remélt pénzügyi haszonszerzés miatt. A nap végén szeretnék jobban megérteni az új piacokat, trendeket illetve technológiákat.
Az elmúlt 5 évben az inkubátorok és akcelerátorok elképesztő növekedését láthatjuk: a legnagyobb szereplők körében
4 százalékról 66-ra ugrott azon cégek aránya, melyek részesedéssel rendelkeznek valamilyen inkubátorban vagy partnerségben.
Az egyik legforróbb téma manapság a közlekedés jövője, az önvezető autók témaköre. A vezető autógyártó konszernek stratégiai partnerségeket építettek ki technológiai vállalatokkal: a Fiat Chrysler a Google-lel, a GM a Lyfttel, a Volvo pedig az Uberrel – jól látszik, hogy ez számukra járható útnak tűnik.
Az innovációs központok illetve laborok is fontos inspirációt adnak a nagyvállalatok számára. Ezek általában az adott cég részeként működő, de ideális esetben inkább egy startupra jellemző sebességgel és agilitással operáló egységek. Az ilyen műhelyekben születő fejlesztések általában közelebb vannak a vállalatok fő üzleti modelljéhez, termékeihez és szolgáltatásaihoz.
Ennek kapcsán érdemes szem előtt tartani, hogy gyakran komoly problémát okozhat, ha felborul az egyensúly a külső és a belső innovációs források között, hiszen ez könnyedén a céges kultúrát érintő feszültséghez vezethet.
Válaszolva a cikk elején feltett kérdésre:
egy vállalatot tehát a számára értéket teremtő újítások megtalálása és azok hatékony integrálása tesz innovatívvá.
A globális áttekintést követően röviden hazatekintve: a magyar és régiós cégek előtt hosszú az út a külsős innovációs források felé, habár látni hasznos kezdeményezéseket, egyelőre azonban ezek kevésbé intézményesített megoldások. Jó példa a Telekom és a Kitchen Budapest együttműködése, de említhetnénk az egyre több cégnél megrendezett hackathon-okat is.
Úgy tűnik, hogy az elmúlt években itthon is felpezsdült (megszületett?) a startup ökoszisztéma, bízom benne, hogy a helyi nagyvállalatok stratégiai innovációs szemlélettel új szintekre emelhetik mind a saját eredményességüket, mind a tehetséges vállalkozókat."
Hungary,2017-01-11,Index.hu,https://index.hu/gazdasag/2017/01/11/yusaf_akbar_sharing_economy_interju_ceu_kozossegi_gazdasag_megosztas_foglalkoztatas_munkavallalas/,"Sharing economy: lehet tiltani, de minek","Mindenhonnan az folyik, hogy a mobilappos, megosztásra épülő cégek jelentik a gazdaság jövőjét, ami egyesek szerint a munkavállalói jogok leépülését, az egyenlőtlenségek növekedését, és az emberek elidegenedését hozza el, mások szerint viszont megmenti a bolygót, miközben munkahelyeket teremt és korábban soha nem látott hatékonyságot eredményez. Dr. Yusaf H. Akbar, a CEU Üzleti Kar Stratégia tanszékének adjunktusa kevéssé aggódik, de azért lát néhány kockázatot. Többek között ezekről beszélgettünk vele.
Az utóbbi évek egyik legnagyobb slágere a gazdasági sajtóban a sharing economy, tehát az olyan internetre és okostelefonos alkalmazásokra épülő gazdasági tevékenység, amin keresztül az emberek olyan árukhoz és szolgáltatásokhoz juthatnak hozzá, amiket korábban inkább megvettek. Hasonló alapon működött a Magyarországról kiűzött Uber, de ilyen például a turisztikai célú lakáskiadást leegyszerűsítő Airbnb, vagy akár az internetes ételrendelő oldalak is.
A valamilyen módon megosztásra épülő új üzleti megoldásokat persze hatalmas felhajtás övezte, egyesek akár már odáig is elmerészkedtek, hogy egy teljesen új, a kapitalizmust leváltó gazdasági rendszer alapját látták az ilyen megoldásokban, de még azok is a klímaváltozás és a túlnépesedés okozta bajok elleni fegyverről kezdtek beszélni, akik kevésbé radikális változásokat láttak a dologban. 
Mások szerint viszont pont arról van inkább szó, hogy a mindenféle munkavállalót védő szabályoktól mentes vadkapitalizmust hozza vissza ez a gazdaságszervezési forma, ami ráadásul egyáltalán nem biztos, hogy csökkenti a környezeti szempontból fenntarthatatlan mértékű fogyasztást. De nem csak környezeti és munkavállalói szempontból kritizálták a sharing economy-t.
Vannak, akik a vadkapitalizmust látják benneFotó: Bődey János
Olyanok is vannak, akik attól tartanak, hogy mivel ez a gazdaságszervezési mód belép egy csomó területre, amit korábban szívességként csináltunk meg – például úgy, ha appon keresztül, pénzért kérjük kölcsön a szomszéd fűnyíróját, amit korábban ingyen is odaadott volna. Ez pedig hosszú távon egy atomizált társadalom megvalósulásához vezet, ahol a családi ebéd helyett mindenki inkább a kedvenc éttermében eszik a barátaival, és ahol a szülők inkább tanárt hívnak a gyerekhez, ahelyett hogy maguk segítenének a lecke megírásában.
Nem tartozik az emiatt aggódók körébe viszont Dr. Yusaf H. Akbar, a CEU Üzleti Kar Stratégia tanszékének adjunktusa, akivel a friss, közösségi gazdaságról szóló kutatása kapcsán beszélgettünk. Akbar szerint a közösségi gazdaság megjelenése inkább megkönnyíti azt, hogy az emberek szívességeket tegyenek egymásnak: erre azt a példát hozza, mikor egy alkalmazáson keresztül látjuk, hogy a szomszéd akár ingyen is kölcsönadja a fúrógépét, ha épp erre van szükségünk, akkor nem fogunk elmenni a legközelebbi barkácsboltba, hogy vegyünk egyet magunknak.
A bunkóság nem kifizetődő
Az atomizált társadalmat vizionálók másik felvetése, hogy míg korábban megérte kedvesnek a taxisofőrrel, a pincérrel vagy akár az egyetemi tanárunkkal. Ehhez képest a közösségi gazdaság munkaerőpiacán, ahol az emberek alapvetően nem cégeknek, hanem szabadúszóként dolgoznak, olyan gyorsan változik, hogy épp ki tanít minket, ki szolgál ki az étteremben, vagy visz el minket egyik helyről a másikra, hogy már nem is igazán éri meg hosszú távú emberi kapcsolatokban gondolkodni, ezért a kedvesség kevésbé kifizetődő. Akbar szerint ebben ugyan lehet valami, de az is igaz, hogy az új fajta gazdasági megoldások megjelenésekor gyakran nem megalapozott a nosztalgia, amit a régi megoldások iránt éreznek sokan.
A professzor szerint egyrészt továbbra is lesz igény arra, hogy a gazdasági kapcsolatnak legyen ""emberi"" oldala, másrészt viszont a közösségi alapú szolgáltatásokban fontos, hogy értékelni lehet a szolgáltatást adó és vevő felet is, ami miatt például egy uberes sofőrnek egyszerűen nem éri meg bunkón viselkednie. ""Ráadásul elméletileg még arra is van lehetőségünk, hogy nem ülünk be egy olyan sofőr mellé, akinek nem jók az értékelései, bár én személyesen például még egyszer sem utasítottam vissza sofőrt a rossz értékelései miatt"" - mondta.
Yusaf AkbarFotó: Barakonyi Szabolcs
Akbar szerint kérdés, hogy egyáltalán miért futhattak fel ennyire a megosztásra alapuló cégek. Ezek közül az egyik elég magától értetődő ok, hogy egyre több embernek van okostelefonja és internetes hozzáférése. Két másik ok viszont nem annyira magától értetődő: az egyik, hogy a hetvenes évek vége óta a nyugati országokban óriásit nőttek az egyenlőtlenségek, ami pedig egyrészt azt eredményezte, hogy nagyobb kereslet lett dolgok birtoklása helyett a kölcsönzésükre, másrészt pedig sokaknak jól jön az extra munkalehetőség és bevételi forrás, mert nagyon rosszul keresnek.
Még csak az elején járunk
Akbar szerint ráadásul ez a két dolog össze is függ. ""Én egyáltalán nem tartozom azok közé, akik szerinte a technológia semleges lenne, és alapvetően úgy látom, hogy a technológiai fejlődésnek köze volt a vagyoni egyenlőtlenségek növekedéséhez az utóbbi időben. Ráadásul a közösségi gazdaság felfutása még csak a kezdet, mert a mesterséges intelligencián alapuló sharing economy lesz a ennek a következő szintje, ami rengeteg munkahelyet tesz majd feleslegessé. Ha viszont nincs rendes munkád, nem kapsz hitelt, nem tudsz lakást és kocsit venni, ezért egyértelmű, hogy nagyobb lesz a kereslet az olcsóbb megoldásokra, tehát például bérlésre tulajdonlás helyett.""
Az viszont nem egyértelmű, hogy ennek az egésznek milyen hatása van az egyenlőtlenségek további alakulására. Két nézet van alapvetően, és mindkettőben van igazság: egyrészt igaz, hogy a sharing economy új piacokat teremt új vállalkozásoknak, és ezzel új munkahelyeket is létrehoz, de közben az is igaz, hogy kiszolgáltatottá teszi a munkavállalókat. Viszont a munkavállalók ugyanúgy használhatják a technológiát arra, hogy javítsák az érdekérvényesítő képességüket, mint ahogy a cégek használják, hogy létrehozzák a platformokat.
Szintén egy érdekes trend, hogy az elmúlt években lépett ki a munkaerőpiacra - ezzel pedig fogyasztóvá is vált - egy olyan generáció, ami nem veszi alapértelmezettnek, hogy kocsit vagy lakást vegyen magának, mert megelégszik azzal is, hogy bérelje ezeket a dolgokat.
Akbar szerint ez a generáció teljesen máshogy áll egy csomó mindenhez, mint például a szüleik generációja, akiknek elképzelhetetlen lenne például, hogy az interneten szerezzenek barátokat, vagy hogy ismeretlen kanapéján aludjanak egy hostel vagy egy szálloda helyett. Az, hogy ez a generáció többek között az internet és a közösségi média miatt egészen máshogy viszonyul ezekhez dolgokhoz, ami nélkül nem terjedhetett volna ilyen el ilyen mértékben a sharing economy.
Már érezni a hatásait
Akbar ugyanakkor arról is beszélt, hogy a közösségi gazdaság terjedésének már a hatásai is tapasztalhatóak. A robotizációt és digitalizációt is kutató Erik Brynjolfsson az Indexnek adott interjújában említette, hogy a GDP nem mér egy csomó olyan ingyenes digitális szolgáltatást, mint például a Google, a Facebook vagy a Wikipedia, pedig ezek is ugyanolyan értéket jelentenek, mint bármilyen más szolgáltatás, amiért fizetünk. Akbar Jeremy Rifkint emlegette, aki pár éve sokat írt arról, hogy az új gazdaságszervezési formák egy csomó ingyen hozzáférhető, de értékes árut és szolgáltatás hoznak létre. Mindez pedig sokak szerint konkrétan még a 2008 előttihez képest megszokott GDP-növekedés lelassulását is magyarázza.
Fotó: Barakonyi Szabolcs
De nem csak ilyen elvontabb szinteken okoz változásokat a közösségi gazdaság. Magyarországon az Uber körüli vitákban gyakran előjött, hogy a cég vagy a sofőrjei nem fizetnek adót, vagy nem elég adót fizetnek. Akbar ennek kapcsán megemlítette, hogy nem minden országban a szolgáltatás teljesen ellehetetlenítése volt a megoldás: Ausztriában az adóhivatalban például külön alosztályt hoztak létre, aminek csak a sharing economy elven működő lakáskiadás vizsgálata a feladata. Ilyen módon egyszerűbb a személyi jövedelemadó ellenőrzése, viszont az áfa például még bonyolultabb ügy lehet.
Ami viszont a legnehezebb ügy, az a cégek megadóztatása. Ez viszont nem csak kifejezetten a közösségi gazdaság szereplői esetén nehéz ügy, hanem úgy általában a multinacionális cégekre jellemző, hogy évtizedek óta mindent megtesznek azért, hogy a nemzetközi adórendszer kiskapuit kihasználva csökkentsék az adóalapjukat. ""A cégek eddig is megtalálták a legfelkészültebb adószakértőket, és ezentúl is meg fogják találni őket. Szerintem a jövedelemadó és az áfa után ezt a problémát lesz a legnehezebb megoldani"" - mondta erről.
Megmenti a bolygót?
Akbar az előadásban arról is beszélt, hogy a közösségi gazdaság elterjedése sok esetben kisebb környezeti terhelést eredményezhet. Vannak olyan statisztikák, amikből az derül ki, hogy egy autót átlagosan 15 százalékban használ ki a tulajdonosa, míg ugyanez az arány 2,5 százalék egy fúrógépnél. A 3D-s nyomtatók terjedésével viszont egyre egyszerűbbé válik, hogy például új cipőt nyomtassunk magunknak, ami pedig növelheti a fogyasztást.
A professzor szerint még nem lehet egyértelműen látni, hogy összességében milyen hatása lesz a környezetre ennek a gazdasági váltásnak, de Akbar alapvetően inkább pozitív trendeket lát: a 3D nyomtatás elterjedése szerint ugyan még legalább 5-10 év, de ez a technológia egyrészt hatékonyabban használja fel az alapanyagokat a feldolgozóiparban jelenleg használt módszerekhez képest, másrészt viszont Akbar szerint a 3D-nyomtatott termékek személyes újrahasznosítása is egy teljesen újszerű lehetőség lesz.
Akbar az amerikai trendekről beszélve azt mondta, az USA-ban már látszik, hogy a válság óta egyre kevesebb ember vesz úgy autót, és a magánautózás helyett egyre többen választják a közösségi autózást. Ha viszont többen használnak kevesebb kocsit, amik ráadásul az idő előrehaladtával egyre egyre kevésbé környezetterhelő technológiával üzemelnek, az hosszabb távon a környezetnek is jobb lehet.
A hűtő is lehet közösFotó: David Turnley
De nem csak a gazdag országban terjed a sharing economy: Kelet-Afrikában több helyen is elterjedt az a gyakorlat, hogy ha valaki a faluból a városba akar telefonálni, akkor fizet annak, akinek a faluban van telefonja, hogy hívja fel azt, aki a városban van, hogy hívja vissza azt a számot, Indiában pedig hűtőkkel működik ugyanez a bérlésre alapuló rendszer.
Akbar az előadásában arról is beszélt, hogy a barterre épülő gazdasági tevékenységek igazából már azóta jelen vannak, mióta az ember valamilyen módon termel és dolgozik, a barternek most viszont egy sokkal hatékonyabb és újabb formája alakul ki, ami egészen radikálisan átalakítja azt, ahogy a gazdaságot szervezzük."
Hungary,2017-01-08,Index.hu,https://index.hu/gazdasag/2017/01/08/hig/,"Még a farokrágó disznók nézegetésére is jutott pénz
Ez történt a gazdaságban 2017 első hetében","Az év első hetében főleg az állam kiadásai és bevételei tudtak meglepetéseket okozni, de közben még mindig olyan sebességgel jöttek a munkaerőhiányról szóló hírek, mint amihez tavaly szokhattunk. Összeszedtük, hogy mi volt a héten.
2017 első hetében úgy záporoztak a munkaerőhiány újabb fokozatairól szóló hírek, mintha csak 2016 lett volna. Hiába dönt ugyanis negatív rekordokat a munkanélküliség és hiába dolgoznak egyre többen Magyarországon, a Munkaadók és Gyáriparosok Országos Szövetsége (MGYOSZ) szerint egyáltalán nincs rendben a magyar munkaerőpiac, ugyanis a munkaképes korú népesség fogyása miatt évente 40-50 ezerrel kevesebb ember dolgozik Magyarországon.
A szövetség szerint a munkaerőhiány ma már a gazdaság minden területén jelen van, a héten  a Vasutasok Szakszervezetének elnöke már arról beszélt, hogy a MÁV-nál már járatcsökkentések, késések és más fennakadások lehetnek a vasúton az óriási létszámhiány miatt, de az is a héten derült ki, hogy már nemcsak szakmunkásokból, diplomásokból sincs elég munkavállaló a cégek szerint.
Közben pedig a diszkontokat leszámítva több áruházláncnál is feszültséget okoz a garantált bérminimum januártól esedékes 25 százalékos emelése. Azoknak ugyanis, akiknek eddig is magasabb volt a fizetésük a kötelező minimumnál, egyes cégeknél egyelőre nem rendezik a jövedelmét.
Csomó pénze maradt az államnak
Decemberre rengeteg pénze maradt a kormánynak, amit látszólag mind ki is szórtak, így 2016 decemberében korábban soha nem látott, 900 milliárd forintot meghaladó hiány keletkezett a költségvetésben. Ezzel együtt az éves hiány még a decemberi költekezéssel együtt is a GDP 2 százaléka körül lesz, ami jó adatnak számít.
A költekezésnek az volt az oka, hogy a vártnál alacsonyabb lett a növekedés, ezért inkább több pénzt szórtak ki, hogy támogassák a gazdaságot. Ez úgy vált lehetségessé, hogy a bevételek a tervezettnél magasabbak, a kiadások pedig alacsonyabbak voltak a tervezettnél. A bevételeket növelhette az is, hogy rengeteg illetéket szedhetett be jogtalanul a NAV, illetve hogy rendesen megszedte magát az állam autópálya e-matricából. Ehhez kapcsolódik egyébként, hogy az adókamara elnöke arról beszélt a héten egy interjúban, hogy ha az ember nem figyel, akár a kelleténél több adót is kiróhatnak rá idén.
Fotó: Vajda János
Egyelőre a legális pénzmosás stabil bevételi forrásnak tűnik, ugyanis megváltoztak az ezzel kapcsolatos szabályok, így felpöröghet az offshore számlákról az államkasszába érkező befizetések mennyisége.
Zara László az online kasszákról is beszélt: azt mondta, van fehérítő hatásuk, de jobb lenne összehangolni őket az elektronikus közútiáruforgalom-ellenőrző rendszerrel (ekáer) is, és nem kéne mindenkire, például a masszőrökre is kiterjeszteni a dolgot. Az elmúlt év utolsó napjaiban egyébként főleg a taxisok és a pénzváltók vásároltak online pénztárgépet, az autószerelők és a ruhatisztítók inkább az áfás számlaadást választották.
Költöttek koncertre, farokrágó disznókat nézegettek
De nem csak a bevételek, hanem a kiadások terén is történtek mostanában érdekes dolgok az állam háza táján. Kiderült, hogy az állami szervezetek közül a Matolcsy György vezette Magyar Nemzeti Bank (MNB) adta a legnagyobb karácsonyi prémiumot a dolgozóinak, átlagosan több mint 650 ezer forintot.
A kormány egyelőre nem tudja , hogy mennyibe került minden nyugdíjasnak eljuttatni  Orbán Viktor karácsonyi üzenetét, vagyis a 10 ezer forintnyi Erzsébet-utalványhoz mellékelt levelet. Azt viszont lehet tudni, hogy mintegy kétmilliárd forintot költött 2016 második felében a kormány külföldi kiküldetésekre, például volt:
izraeli kiküldetés, egy hétre a Rumon School of Music Jazzfesztiválra ment valaki a minisztériumból, ez 188 ezer forintba került.
Ezen kívül ismeretlen számú minisztériumi dolgozó látogatott el ""A házasság globális fóruma"" című hatnapos konferenciára a Dél-afrikai Köztársaságba 2,17 millióért. 
A Miniszterelnökségtől valaki elmehetett Szalonna és bandája ukrajnai koncertjére 49 ezer forintból, míg két beosztott 25 ezres napidíjat kapott azért, mert részt vett egy szlovákiai és egy romániai szentmisén Márton Áron püspök halálának 36. évfordulóján.
A legbizarrabb tétel talán az az írországi út, amelynek keretében a sertések farokrágását és kurtítását tanulmányozhatta valaki három napig 306 ezer forintból.
De nem csak kiküldetésekre költött a kormány, a Magyar Nemzeti Kereskedőház is többet tesz a nemzetközi kapcsolatok ápolásáért: mintegy 373 millió forintot szán a cég 22 új kirendeltségre Ausztriában, Romániában, Szlovákiában, Szlovéniában, Ukrajnában, Szerbiában, Lengyelországban és Horvátországban. 
Lassú az ipar, de legalább a fogyasztás pörög
Erről írtunk a héten bővebben
Betelt a fővárosi piac, vége az Airbnb-láznak.
Csökkent a vendéglátás áfája 2017-től, csakhogy mindez nem olyan egyszerű és nagyszerű, mint amilyennek elsőre hangzik. Itt írtunk róla, hogy miért nem.
Két fontos térképet is készítettünk: az egyik az ország kajahorror-térképe a Nébih intézkedései alapján, a másik pedig Csurgó Dénes kollégánk munkája: a térkép, amiről kiderül, hogy hol lehet Budapesten pisilni.
Arról pedig itt olvashat, hogy 2017 miért lesz még rosszabb, mint 2016.
Rossz hír a hétről, hogy még mindig nem szedte össze magát a magyar ipar: a KSH adatai alapján tavaly novemberben is mindössze 0,6 százalékkal volt magasabb a szektor kibocsátása, mint egy évvel korábban. Az viszont legalább jó hír, hogy legalább a fogyasztás rendben van: a KSH szintén pénteken kiadott statisztikája alapján a kiskereskedelmi forgalom 4,7 százalékkal nőtt 2016 novemberében. Ennek egyébként az lehet majd a következménye, hogy elszállhat az infláció.
Az viszont elég egyenlőtlenül oszlik meg, hogy kinek milyen lehetőségei vannak a fogyasztás terén: a volt devizások közül például sokan még mindig nagyon nagy bajban vannak: a 66 ezer bedőlt lakáshiteles közül október végéig csak 2700 tudott megállapodni a bankjával, 22 ezer adós pedig nem is hajlandó együttműködni a hitelezővel, akiknek viszont így elviheti a bank a házát.
A bankok szerint sokan pozitívan állnak az adósságkezeléshez, de a hitelezők ajánlatát - tipikusan, hogy a csökkentett törlesztőért cserébe hosszabbítsák meg a futamidőt - már nem akarják elfogadni. Ez persze egy folyamat, ami akár fél évig is eltarthat, ezért látszik az a Magyar Nemzeti Bank adataiból, hogy a 60 ezer megkeresett adósból kevesebb mint 3000-el tudtak megállapodni. Lazán kapcsolódik, hogy a Lechner Tudásközpont gyűjtése alapján az is kiderült a héten, hogy a magyar települések 48,7 százalékában még mindig 1946 előtt épült házakból van a legtöbb.
Erről se maradjon le
Nem kell kiadnia a forrásait az MKB ügyeiről író figyelős újságírónak.
A tejesek azért lobbiznak, hogy csökkenjen a tej és a túró áfája.
9 milliárdos perköltséget fizethetnek a horvátok a Mol-INA-ügyben. A Mol a vörösiszap-katasztrófa miatt is 55 milliós kártérítést kap.
Egy kecskeméti férfi az egyik bank tanácsadójaként 58 millió forintot bukott a bank pénzéből online szerencsejátékon.
Megszakította a kishantosiak perét a bíróság, mert azt hitte, megszűnt a beperelt állami intézmény.
Nem maradnak a pénzügyesek a kórházaknál.
Gyanús offshore-hálókon keresztül telepíti be a kormány a gazdasági migránsokat. Szintén offshore-cégnek adta el Tiborcz István jól fekvő ingatlanos cégét.
Gyorsan betolták Bakondi György fiát is egy 1,4 milliós állásba.
Trump ultimátumot adott a General Motorsnak, hogy ne Mexikóban termeljen, a Ford pedig  kompenzációt fizet annak a mexikói szövetségi államnak, amelynek a területén 1,6 milliárd dollárért üzemet akart építeni, de végül lemondott a tervről.
Januárral elindult a kísérleti alapjövedelem-program Finnországban.
(Címlap és borítókép illusztráció: szarvas / Index)"
Hungary,2017-01-06,Index.hu,https://index.hu/gazdasag/ingatlan/2017/01/06/airbnb_ingatlan_befektetes/,Véget ért a pesti Airbnb-láz,"Úgy tűnik, szeptember óta véget ért a budapesti Airbnb-láz, aminek leginkább az az oka, hogy betelt a piac, és nem éri meg sokkal jobban a rövid távú lakáskiadás, mint a hosszú távú. Ráadásul több társasház is kiakadt a turistákkal együtt járó felfordulás miatt, és a szállodások is elkezdtek lobbizni, hogy szigorúbb szabályok vonatkozzanak az Airbnb-re. És ha ez még nem lenne elég: néhány világváros gyakorlatilag betiltotta a cég tevékenységét, ami miatt már a stratégiájukat is megváltoztatták.
Miközben pár éve még minden albérletkereső arra panaszkodott, hogy a kifejezetten rövid távú lakáskiadási céllal megvett lakások miatt egyre kevesebb albérletből lehet válogatni, ami ráadásul a bérleti díjakat is az egekbe lökte, most úgy tűnik: véget ért az Airbnb-láz a fővárosban, vagy legalábbis alábbhagyott.
Mi az Airbnb?
Szállásközvetítő közösségi hálózat. Három 24 éves fiatal – Brian Chesky, Joe Gebbia és Nathan Blecharczyk – alapította 2008-ban San Franciscóban. Az Airbnb piacán az eredeti ötlet szerint külföldi szálláskeresők és szabad szobával rendelkező helyiek találkoznának. Az ötletet az alapítók saját életükből merítették: a lakásukban egy matracot „adtak bérbe” turistáknak, hogy fizetni tudják a lakbért. Néhány év alatt iparággá nőtt az airbnb-zés.
Budapest belvárosa az utóbbi években nagyon népszerű volt a befektetők körében, hiszen a fővárosi turizmus fellendülése miatt nagyon jó pénzt lehetett keresni az airbnb-zésen. Emiatt különösen az új vagy szépen felújított lakásokat kapkodták el, hogy aztán rövid távon külföldieknek adják ki ezeket. 
Az utóbbi időben viszont mégis úgy tűnik, hogy egyre többen hagyják abba az airbnb-zést, mert nem váltotta be a hozzá fűzött reményeiket. Schneider Zoltán, a Balla Ingatlanirodák belvárosi irodájának szakmai vezetője szerint a legtöbb probléma azzal van, hogy a turisták lelakják a lakásokat, vagy hogy ahhoz képest, hogy mennyit kell foglalkozni vele, már nem hozza a remélt bevételeket. A hozzáférhető statisztikák alapján ez a trend nem látszik, de ennek jó eséllyel csak az az oka, hogy az Airbnb-n fenn lévő lakások számáról nincs havi, csak éves lebontású statisztika.
Az ősz jött, az Airbnb-őrület ment
Schneider Zoltán állítását ugyanakkor a piacra közvetlenebbül rálátó Micskei Lajos is megerősítette az Index kérdésére. Micskei a Runbnb, egy a budapesti piacra fejlesztett Airbnb menedzsmentalkalmazás tulajdonosa. Ő konkrétan arról számolt be, hogy Budapesten szeptember óta érezhető az a folyamat, amit Schneider emleget. Micskei több tünetét is megemlítette a jelenségnek:
Egy ideje például azt lehet érezni a piacon, hogy Pest belvárosa beszűkült, tehát már gyakorlatilag csak az V., a VI. és a VII. kerületben választják szívesen a turisták az Airbnb-t: a Bajnok utca vagy az Izabella utca például már külvárosnak számít, ha Airbnb-ről van szó, pedig korábban azon a környéken még szívesen foglaltak a külföldiek.
Az is az Airbnb-láz lecsengéséről árulkodik, hogy a külföldieknek szállást hirdető Facebook-csoportokon belül egyre gyakoribbak az olyan hirdetések, amik alapvetően Erasmus-diákoknak kínálnak lakásbérletet 5-6 hónapra. Ennek Micskei szerint az az oka, hogy ez így néha már jobban megéri, mint az egész éves airbnb-zés.
Ezek a hirdetések ráadásul gyakran profi fotókat is tartalmaznak a lakásokról, ami szintén arról árulkodik, hogy ezeket a lakásokat korábban Airbnb-n adták ki. Ott ugyanis egy ideje már csak ilyen fényképekkel lehetett igazán sikeresen lakást kiadni.
Fotó: Boston Globe
Micskei szerint ráadásul a minimálbér emelése miatt is kevésbé fogja hosszabb távon megérni airbnb-zni. Ugyanakkor mivel a meglévő szálláshelyek nem tudják majd kiszolgálni a 2017-es vizes világbajnokságot, így temetni sem kell az iparágat.
Schneider Zoltán is hasonlóan gondolja: szerinte
nem várható a rövid távú lakáskiadás gyors megszűnése, inkább hosszú távon kérdéses az Airbnb sorsa.
Azzal viszont mindenképpen kalkulálniuk kell a befektetőknek, mert egy ingatlanpiaci befektetés körülbelül 15 éves megtérülést jelent. Márpedig, ha 2-3 éven belül akár jelentősen megváltozhat a piac, akkor komoly veszteség érheti azt, aki most egy új építésű, belvárosi lakásba fekteti a pénzét.
A szállodák egységes szabályozást szeretnének
Budapesten a közösségi szálláshelyeken 2015-ben 2,2 millió vendégéjszakát regisztráltak, míg a szállodákban közel 8 milliós volt ugyanez a szám. Vagyis már a piac 20 százalékát adták a közösségi portálokon értékesített magánszálláshelyek. 2016-ról egyelőre még nincsenek egész évet lefedő adatok, de a KSH számai alapján miközben a közösségi szálláshelyek forgalma a 2015 januárja és októbere közötti időszakhoz képest országosan 21,2 százalékkal nőtt 2016 első 10 hónapjában, a szállodák forgalma csak 5,1 százalékot nőtt ebben az időszakban.
A Magyar Szállodák és Éttermek Szövetségének ezért nemrég volt egy javaslata (ezt ide kattintva olvashatja el), ami alapján azt szerették volna elérni, hogy a bérlakásokat rövid távon ne lehessen kiadni, hogy szigorúbb szabályok vonatkozzanak a rövid távú kiadásra is, továbbá hogy társasházak esetében a többi tulajdonos hozzájárulása is szükséges legyen a bérbeadáshoz. A szövetségtől azt tudtuk meg, hogy
nem tudnak róla, hogy a javaslatuk alapján tervezné a kormány szabályozni a rövid távú lakáskiadást a közeljövőben. 
Fotó: Justin Sullivan
A Figyelő nemrég viszont meg nem nevezett kormányzati forrásokra hivatkozva arról írt, hogy márciusra készül el az új turisztikai stratégia, aminek az Airbnb szabályozása is része lesz. A Magyar Turisztikai Ügynökség korábban erről azt nyilatkozta, hogy olyan szabályozást szeretnének, ami egyensúlyt teremt a fogyasztók biztonsága, a minőségi szolgáltatás, és az adózási fegyelem között, de nem lehetetleníti el a szálláshelykiadókat, tehát nem cél az Airbnb betiltása.
A szállodások egyébként konkrétan azt akarták elérni, hogy vonatkozzanak a rövid távra kiadott lakásokra nagyjából azonos szabályok a hotelekkel. A szövetség mindezt azzal indokolja, hogy az Airbnb mára már egyáltalán nem úgy működik, ahogy a cég eredetileg brandelte magát, tehát hogy egy olyan platformot kínálnak, ahol néha-néha megüresedő szobákat lehet kiadni némi extra pénz reményében.
És egységes adózást is
A szövetség szerint ahogy az Airbnb terjedni kezdett, egyre gyakoribbá vált a már emlegetett befektetői célú lakásvásárlás, és az sem ritka, hogy egy ember akár több tucat lakás kiadásából is profitál, miközben már azok a cégek is megjelentek, amik a lakáskiadáshoz kapcsolódó feladatokat (kapcsolattartás, takarítás, mosás) látják el.
Mindez a szállodások szerint már nincs is messze attól, ahogy egy kisebb szálloda működik, és ezen az alapon követelik a szabályozás átalakítását. Azt szeretnék például, hogy ha az airbnb-s szállásokra is olyan szigorú tűzvédelmi, vagyonbiztonsági vagy akadálymentességi szabályok vonatkozzanak, mint a hotelekre.
Az egyébként a statisztikákon is látszik, hogy mára már gyakorlatilag alig működik az Airbnb fizetős Couchsurfingként, azonban arról nincsenek adatok, hogy mennyire jellemző az, hogy magánbefektetők szállodányi mennyiségű airbnb-s lakást üzemeltetnek.
A szállodák nehezebbé akarják tenni a rövid távú lakáskiadás után fizetendő adó elsumákolását is. A szövetség azt szeretné, hogy a szabályozás kényszerítse rá az Airbnb-t és a hasonló oldalakat, hogy csak az önkormányzattól kapott engedély számának feltüntetésével lehessen lakást hirdetni az oldalon.
Azt is szeretnék még, hogy rendszeresen szolgáltassanak adatokat az önkormányzatoknak, az adóhivatalnak a lakásokban megfordult vendégek, éjszakák számáról, illetve a lakástulajdonosoknak átutalt díjakról. Micskei Lajos szerint annak lenne értelme, ha a szabályozás arra kötelezné az Airbnb-t, hogy a cég szedje be az adót, amit aztán befizetne az államnak, ez ugyanis más városokban már sikeres volt.
Ezenkívül a szállodások szerint a rövid távú bérbeadásnál limitálni kellene a napok számát, maximum százhúsz napban. Mindez egyébként az airbnb-zőket képviselő Magyar Apartman Kiadók Egyesülete szerint gyakorlatilag a tiltással lenne egyenlő, hiszen ennyi idő alatt nem térül meg az a pénz, amennyiért megéri egy lakást külön erre a célra fenntartani.
Fotó: thenextweb.com
A javaslat megfogalmazásakor elérhető volt egy szobánként 32 ezer forintos éves átalányadós megoldás, ha csak egy saját tulajdonú lakás kiadásáról volt szó. Ebben azóta annyi változott, hogy ez az összeg az idei évtől már 38 400 forint, de megszűnik a 27 százalékos egészségügyi hozzájárulás is. A szállodások a javaslatukban az átalányadós lehetőség újragondolását is kérték a kormánytól.
Panaszkodnak a lakók, külföldön egyre több városban szigorítják a szabályokat
Az elmúlt időszakban viszont nem csak a szállodások lobbizása vagy az elérhető haszon csökkenése bizonytalaníthatta el azokat, akik esetleg azon gondolkodtak, hogy most vágnának bele a rövid távú lakáskiadásba. Nemrég ugyanis az V. kerületben két társasházban is beleírták az szmsz-be, hogy csak akkor lehet airbnb-zni a házban található lakásokban, ha az lakók ebbe beleegyeznek.
A belvárosi társasházaknak abból van elegük, hogy sok házban annyira sok az airbnb-s lakás, hogy már zavaróvá vált, hogy a turisták ki-be járkálnak. Mindez egyébként a meglévő airbnb-s lakásokra elvileg már nem vonatkozik, mert visszamenőleges szabályalkotással nem lehet visszacsinálni az önkormányzati engedélyeket, tehát csak az Airbnb-k további terjedését akadályozhatja ez a fejlemény.
De nem csak Magyarországon divat jogi eszközökkel fellépni a rövid távú lakáskiadás ellen, külföldön tényleg egyre több helyen látni olyan példákat, amiket például a Magyar Szállodák és Éttermek Szövetsége emleget. Májusban Berlin rendeletben tiltotta meg, hogy egész lakásokat adjanak ki rövid távra, júniusban Barcelonában felemelték a bejelentés elmaradása miatt kiszabható amúgy is elég nagy bírság összegét, októberben pedig New York szintén teljesen betiltotta az ilyen jellegű lakáskiadást.
A több fronton elszenvedett veszteségek hatására az Airbnb visszahátrált a szabályozókkal folytatott nemzetközi harcából, és néhány nagyobb piacán beadta a derekát: Londonban és Amszterdamban 2017-től kezdve a lakáskiadó felhasználóknak az oldal már nem is teszi majd lehetővé, hogy a rendeletben meghatározott limitnél több napra adják majd ki a lakásukat.
Fotó: Martin Bureau
Mindez fontos szimbolikus lépés, hiszen a cég eddig minden esetben arra hivatkozva hárította a szabályok betartásával kapcsolatos felelősséget a felhasználóira, hogy a cég csak platformot nyújt a lakáskiadáshoz. A Financial Times cikke szerint azért is változhat a cég stratégiája, mert jó eséllyel 2018-ban vonulhatnak majd tőzsdére, és ebben az esetben fontos, hogy a leendő befektetőiket meggyőzzék, a szabályozási problémák nem jelentenek kockázatot a cég jövőjével kapcsolatban.
A szállásközvetítés mellett egy tucat nagyobb városban elkezdték különféle helyi vállalkozások szolgáltatásait és kirándulásait is elérhetővé tenni az oldalon. A cél ezzel elvileg az lenne, hogy az utazásból minél kevesebb idő teljen el programok után kutakodva. Így nemcsak a szállást lehetne az oldalon intézni, hanem a repülőjegytől az autóbérlésen át a múzeumjegyekig nagyjából mindent.
Az oldalon regisztrált szállásadókat is bevonnák a dologba, ők ugyanis programokat ajánlhatnának: a lakáskiadással ellentétben azonban ezeket a programokat a cég ellenőrizné. Ez szintén a már emlegetett óvatosságra utalhat, amellett hogy már maga az is biztonsági játéknak tűnik, hogy a szolgáltatások bővítésével több bevételi forrásra tudnak majd támaszkodni, ha a terv bejön."
Hungary,2016-11-28,Index.hu,https://index.hu/gazdasag/2016/11/28/carsharing_automegosztas_budapesten_greengo/,Mindent felforgathat az autós Bubi,"Apró flottával, de a november végén elindult az első hazai autós Bubi. A carsharing sok évtizedes múltra tekint vissza Európában, de mostanáig nem tudott igazán nagy méreteket ölteni, pedig úgy kellene a szmogban fuldokló városoknak, mint egy falat kenyér. A főváros hozzáállása nem egyértelmű, de biztató jel, hogy talán a BKK is beszállna az üzletbe. Megnéztük, mire jó a közösségi autózás, és kiknek fogja megérni használni Budapesten.
Végre Magyarországra is begyűrűzött a világ más országaiban is divatos forradalmasított autóbérlés, vagyis a carsharing. A közautózásnak is nevezett carsharing tulajdonképpen egy autós Bubi, lényege hogy sok idegen emberrel közösen használunk egy autóflottát olcsóbban, mint ha taxiznánk. Az első fecske a magyar piacon az Avalon volt, most pedig elindult az eggyel rugalmasabb szolgáltatást kínáló Greengo nevű cég is, amelyet a Totalcar már ki is próbált.
GreenGo - Közösségi autózás
 
 
A közautós rendszerek csak itthon számítanak újdonságnak, Európa-szerte már számos típusuk és üzemeltetési modelljük terjedt el, amelyek alkalmazása elsősorban a település nagyságától és a népesség jellemzőitől függ - derül ki a Levegő Munkacsoport tavalyi tanulmányából. 
A carsharingnek három főtípusa van az állomások és a kocsik tulajdonviszonya szerint:
Oda-vissza autózáshoz használatos rendszerek: ezekben a kiindulópontba kell visszavinni a kocsit, ami akár magántulajdonban is lehet. Utóbbi esetben a rendszer klasszikus sharing economy modellben működik, vagyis a cég csak közvetítő szerepet tölt be, mint az Uber vagy az Airbnb. Ilyen például a Chicagóban működő Getaround, és a Budapesten 2013 óta elérhető Avalon.
Állomáshoz kötött rendszerek: ezekben a kiindulóponttól függetlenül bármely állomáson letehetjük a kocsit. Ilyen például a berlini Multicity.
Kötetlen rendszerek: egy bizonyos zónán belül bárhol ott hagyhatjuk az autót használat után, térképes app segíti a felhasználókat a hozzájuk legközelebbi autó megtalálásában. Ilyen a bécsi Car2GGo, és most már a budapesti Greengo is.
Bár az alaptípusok már kialakultak és számos nagyvárosban működnek, nem csak Magyarországnak van hova fejlődnie közautózás terén. A legelső dokumentált autómegosztási rendszer a svájci Zürichben kezdett működni 1948-ban, vagyis a modellnek már volt több mint 60 éve elterjedni. 2015-ben világszerte mégis összesen csak 100 ezer autót érintett a carsharing, ami elenyésző a teljes, több mint 1,2 milliárdos gépkocsiállományhoz képest. Tehát bőven van még terepe a terjeszkedésnek, amihez az információs technológia fejlődése most már megadta a végső lökést. 
Közös kocsinak is túros a háta?
A carsharing egyik legjobb oldala, hogy segít hatékonyabban használni a rendelkezésre álló erőforrásokat (ami jelen esetben az autóállomány), aminek mindenki örülhet az autóipart kivéve. Az elejére egy kissé meghökkentő adat:
egy személyautó teljes élettartamának az USA-ban 12, Európában pedig 8 százalékát tölti mozgásban.
A maradék időben egy helyben áll, jobb esetben egy garázsban, rosszabb esetben a közterületet foglalja, és nem lehet tőle elférni a városban. Lássuk be, ez nem a leghatékonyabb kihasználása az erőforrásoknak, pláne ahhoz képest, mennyit kell költeni rá még úgy is, ha egy métert se megy, és hogy csomó más tárggyal ellentétben a szélsőségesen sokáig egy helyben állás rosszat tesz az autónak műszakilag.
Ha csak ezt nézzük, nehéz megmagyarázni, miért van a többségnek egyáltalán saját autója, amikor láthatólag messze olcsóbb lenne többen közösen birtokolni egyet. De a helyzet persze nem ilyen egyszerű, mindenki ismeri a közmondást a közös ló hátáról, és valóban, az autó esetében fokozottan jelentkeznek a megosztott tárgyak hátrányai:
Nagy értékű, ezért ha valami baja lesz, lehet veszekedni, hogy kinek mekkora része volt benne
Minél többen birtokolják, annál jellemzőbb, hogy senki sem érzi igazán a magáénak, nem figyel oda rá, ezért gyorsan lehasználódik.
Az emberek jellemzően nem egymást kiegészítő idősávokban, hanem nagyjából megegyező időben akarják használni (pl. hétvégén, reggelente stb).
A megosztáson alapuló rendszerek épp ezért akkor tudnak hatékonyak lenni autók esetében, ha a fenti mechanizmusokat valahogyan sikerül kiküszöbölni. Pont erre jók az olyan közautós megoldások, amelyek egyesítik magukban a bérlés tiszta viszonyait és a jó hozzáférhetőséget, amit szerencsére a technológiai fejlődés időközben lehetővé tett.
A Greengo, mint a jelenleg egyetlen Magyarországon elérhető klasszikus carsharing cég példájánál maradva első ránézésre úgy fest, a fő problémákat áthidalja a rendszer:
Majdnem teljesen úgy működik, mint a Mol Bubi, csak még eggyel rugalmasabb, ugyanis az autókat bárhol lerakhatjuk Budapesten belül, nem vagyunk állomásokhoz kötve - ez persze a másik oldalról hátrányt is jelenthet, például előfordulhat, hogy kilométereket kell gyalogolnunk a legközelebbi kocsiig.
Mivel a greengózás inkább hasonlít az autóbérlésre, mint a szomszéddal közösen birtokolt autó használatára, a flottából nagyobb eséllyel fogunk szabad autót találni csúcsidőben is. Első körben 45 elektromos Volkswagen e-Up  lesz az utcákon, ezt a közeljövőben 70 darabra szeretnék növelni.
Regisztrációkor felveszik az összes lényeges adatunkat, és az autóba szerelt rendszer illetve a telefonos app alapján pontosan meg lehetne mondani, mikor ki használt egy adott kocsit, így az elkövetett esetleges szabálysértésekért rögtön meg lehet találni a felelőst. Az persze kérdés, hogy az autókon esett kisebb károk okozóit mennyire lesz egyszerű felkutatni. Gyaníthatóan ez a kérdés nem megoldott, és a cég kénytelen lesz benyelni e költségek egy részét, az pedig majd a gyakorlatban kiderül, hogy mennyire figyelnek oda az emberek a közös járgányra.
Keveset autózóknak egyértelműen megéri
A saját autó kiváltására a carsharingen túl is vannak megoldások, de kétségtelenül ez a legpraktikusabb azoknak, akik taxizáshoz túl sokat, saját kocsi fenntartásához képest viszont épp keveset autóznának. Kiszámoltuk, a jelenlegi árak mellett kik lehetnek azok, akiknek mindenképpen jobban megéri majd beszállni a közautózásba.
A Greengoval a kezdeti költségek (1000+4900 forint regisztrációs díj) után havi 990 forint plusz 65 forint per percért utazhatunk. Ezt vetettük össze azzal az elképzelhető legalacsonyabb összeggel, amit a Kiszámoló Totalcarra készített kalkulátora adott ki, mint egy saját kocsi fenntartási költsége: ez minden járulékos költséget beszámolva alsó hangon 35 ezer forint egy hónapban. A többségnek persze ennél többre jön ki, de az egyszerűség kedvéért nézzük meg, mennyit tudunk autózni a közautóval ennyi pénzből.
Közösségi autózáshoz igénybevehető autók Berlinben.Fotó: ullstein bild / Getty Images Hungary
A Google Maps manapság már elég jó közelítéseket ad egy-egy táv megtételéhez szükséges időre, péntek kora délután azt néztük meg, mennyi idő lenne egy átlagosnak mondható városi táv, az Index Flórián téri szerkesztősége és a Deák Ferenc tér közötti 6,8 kilométeres szakasz megtétele autóval. A Google szerint 22 percre lenne szükség, vagyis Greengoval 1430 forintból lehetnénk ott. Ennek a távnak a paramétereit visszaosztva az is kijön, hogy átlag forgalommal számolva egy Greengos kilométer 204 forintból jön ki, amit ha összevetünk a 35 ezer forintos minimum saját autós költséggel, megkapjuk, hogy kicsivel több mint
170 kilométert tudunk megtenni közautóval egy hónapban ebben a pénzből.
Ez napi mintegy 5,7 kilométert jelent, vagyis nagy valószínűséggel nem éri meg azoknak, akik minden nap ezzel járnának munkába, akik viszont csak heti néhányszor ülnek autóba, azoknak gazdaságos választás lehet a közautó.
Itt persze nem vettük figyelembe az egyénenként változó pszichológiai tényezőket, úgy is mint a birtoklási vágy, a saját tulajdon megnyugtató érzése, vagy ellenoldalról az autó fenntartásával járó sok macera és a stressz, ha esetleg ellopják. Ezen kívül persze annak a közlekedési módnak az árát sem árt hozzácsapni a közautózás költségeihez, amit a többi napon használunk. Ez persze igaz azokra a saját kocsival járókra is, akik mással is szoktak közlekedni.
A számítást persze sok minden boríthatja, így nem árt mindig az aktuális helyzethez mérten újragondolni, mielőtt döntünk. Fontos szempont lehet az autós adók, maguk az autók (azon belül különösen a villanyautók) és a benzin árának változása, illetve a szolgáltatás árának mozgása is. Utóbbit is több tényező befolyásolhatja: amint egynél több szereplőssé válik a piac, a verseny leszoríthatja némileg az árakat, ugyanakkor ha például a főváros megszünteti az elektromos autóknak járó ingyenes parkolást, akkor emelkedni fognak a költségek.
Fellélegezhetne tőle a város
De az egyéni gazdaságossági szempontokon túl is van élet, a carsharingnek hatalmas előnyei vannak várostervezési szempontból. Budapesten a forgalom csúcsidőben elviselhetetlenül nagy, folyton be van állva a belváros, gyűlik a szmog a levegőben, parkolóhelyet találni pedig maga a pokol. Ezek mindegyikében pozitív változást hozhat, ha a közautók elterjednek. Persze ehhez több ezres, nem néhány tucat darabos flották kellenének, de mindenképp igaz, hogy a kocsimegosztás:
Javítja az egy járműre jutó kihasználtságot, így kevesebb autóval oldjuk meg ugyanannyi ember közlekedését
Ha száz emberre kb. harminc helyett akár csak öttel kevesebb, huszonöt autó jut, akkor azt az ötöt egyrészt nem kell legyártani majd életciklusa végén semlegesíteni, másrészt nem foglalják a helyet a városban.
Ha a carsharinges flotta villanyautókból áll (ezt szabályozói oldalról könnyű motiválni), akkor csökken a levegőbe jutó károsanyagok mennyisége.
Csökkenhet az autózás mennyisége, az autóval megtett távok is, ha minden autózást közvetlenül érezünk a pénztárcánkon.
A BKK is beszáll a buliba?
A budapesti közösség szempontjából egyértelműen előnyös lenne a közautós szolgáltatás terjedése, lehetőleg egynél több szereplővel, ehhez azonban sok minden kellene. Első körben a hozzáállás változása, sokan ugyanis nem azért tartanak autót, mert racionálisan felmérték rá az igényt, hanem mert így szokták meg, belső igényük alakult ki az autótulajdonlásra.
A közösségi biciklizés után a közösségi autózás jön a BKK-nál?Fotó: Molnár Zsolt / Index
Másodsorban sokat lendíthet a dolgon a városvezetés, de sajnos adott esetben akár akár hátráltathatja is. Jól célzott szabályozással ösztönözhető újabb szolgáltatók piacra lépése és az emberek beterelése a rendszerbe. Az utóbbi évek tapasztalatai ugyan nem abba az irányba mutatnak, hogy a fővárosnak szándékában állna szembe menni az autóslobbival, de vannak biztató jelek is, például már egy éve szárnyra kapott a hír, hogy a BKK saját autómegosztó-szolgáltatás elindításán dolgozik. Szintén jó irányba hathat az elektromos autó-töltőpontok szaporodása, aminek felpörgetését a Jedlik Ányos terv keretében a kormány is célul tűzte ki. 
Sokan faggatóztak a BKK-nál azóta a részletekről, de egyelőre semmi konkrétum nem derült ki. Ez arra enged következtetni, hogy a koncepció még embrióállapotban lehet, a Greengo indulásakor a BKK-hoz küldött ezzel kapcsolatos kérdéseinkre még nem kaptunk választ mi sem. Megkérdeztük a Fővárosi Önkormányzatot is, hogy áll a BKK-s ötlet, illetve mik a terveik a carsharing-piaccal, gondolják-e valahogyan szabályozását a közeljövőben, mint például a városnéző-buszokkal tették. Az önkormányzat válaszképpen csak annyit közölt, ""a Fővárosi Önkormányzatnak nincs végleges álláspontja a carsharing szolgáltatással kapcsolatban""."
Hungary,2016-11-14,Index.hu,https://index.hu/gazdasag/2016/11/14/hotelkent_szabalyoznak_az_airbnb-t/,Hotelként szabályoznák az Airbnb-t,"Ugyanazt a bejelentési kötelezettséget kellene előírni a magánlakások bérbeadóinak, mint amilyet a szállodáknak kell teljesíteni – ezt  akarja elérni a Magyar Szállodák Szövetsége, amely a jelek szerint eléggé tart az egyes közösségi lakáskiadó platformok, elsősorban az Airbnb terjedésétől.
Fotó: Bloomberg
A szervezet elnöke, Niklai Ákos a Magyar Nemzetnek mesélt elképzeléseikről, és elmondta: nemrég kidolgozott javaslatunk azt is tartalmazza, hogy a bérlakásokat rövid távon ne lehessen kiadni; továbbá azt is szeretnénk, hogy társasházak esetében a többi tulajdonos hozzájárulása is szükséges legyen ehhez.
Niklai egy friss tanulmány kapcsán akarja megrendszabályozni a lakáskiadást. A BDO elemzése szerint ugyanis 2010 és 2015 között Budapesten megduplázódott a közösségi szálláshely-kapacitás. Az Airbnb felületén mért vendégforgalom mintegy hatszorosára emelkedett, a fővárosban körülbelül 9 ezer hirdetés érhető el. Ez nyilvánvalóan komoly kiesést okoz a szállodáknak, amelyek most azért lobbiznak, hogy tegyék jóval nehezebbé az airbnb-ztetést a kvázi konkurenciájuknak számító magánemberek és a dolgot ipari szinten űző vállalkozók számára.
Az Airbnb-jelenségről legutóbb itt írtunk egy összefoglalót, amiben arra jutottunk, hogy bár a szolgáltatás torzítja a lakáspiacot, alapvetően nem emiatt szálltak el az ingatlanárak az európai fővárosokban. Budapesten viszont az is problémát okoz, hogy sokan nem akarnak adózni az Airbnb után.
Arról nincsenek jó adatok, hogy a szállodáknak mekkora kiesést okoz, bár a BDO szerint a középkategóriás hotelek megsínylik a jelenséget. A könyvvizsgáló tanulmánya szerint Budapesten a közösségi szálláshelyeken tavaly 2,2 millió vendégéjszakát regisztráltak, a szállodákban közel nyolcmilliót, de az nem derül ki, hogy ebből mennyit szívott el a szállodák elől az Airbnb, és hányan voltak, akik amúgy szállodába nem jöttek volna, de az Airbnb miatt meglátogatták Budapestet.
A szállodaszövetség elnöke a Nemzetnek azért azt is elmondta, a jelenség pozitív következményeivel is tisztában vannak. Mivel összességében így több a vendég, az ország ismertebbé kezd válni a külföldiek körében, emelkedik a turisták száma. Szerinte ettől függetlenül egységes szabályozásra van szükség.
Konkrétan azt akarják, hogy vonatkozzanak rájuk nagyjából azonos szabályok a hotelekkel, tehát:
kizárólag megfelelő papírokkal bíró lakásokat lehessen kiadni,
a honlapjukon tüntessék fel az engedély számát,
rendszeresen szolgáltassanak adatokat az önkormányzatoknak, az adóhivatalnak a lakásokban megfordult vendégek, éjszakák számáról,
illetve a lakástulajdonosok részére átutalt díjakról.
Ezen kívül – hasonlóan a nemzetközi példákhoz – a rövid távú bérbeadásnál limitálni kellene a napok számát, maximum százhúsz napban.
Tehát vonatkozzanak rájuk nagyjából azonos szabályok a hotelekkel."
Hungary,2016-11-13,Index.hu,https://index.hu/gazdasag/2016/11/13/heti_gazdasagi_osszefoglalo_11.12./,Erről maradt le az amerikai elnökválasztás miatt,"Jön a beígért járulékcsökkentés és minimálbér-emelés, de a nyugdíjasok kevésbé járnak jól, mit eddig. Sztrájkra készülnek az egyik nagy autógyárban, miközben már két megyében felütötte a fejét a madárinfluenza. A miniszterelnök veje ismét a közbeszerzések környékén ólálkodik és egy értékes épület környékén is felbukkant. Kirúgták a BME gazdasági dékánját, megegyezés híján nem jön a pénz Brüsszelből, a Nébih pedig egy rakás hortobágyi palacsintáról megállapította, hogy undorító. Donald Trump adót csökkenthet és kinyírhatja a TTIP-t, de a fegyverlobbi örül neki. Ez történt a héten a gazdaságban.
Vaskos minimálbér-emelés jöhet jövőre
A kormány gavalléros, 15 százalékos minimálbér-emelési javaslattal érkezett pénteken a jövő évi bértárgyalásokra. Reggel még csak 10 százalékról szóltak a hírek, de délután Varga Mihály bejelentette, hogy ennél is magasabb emelést akarnak átverni a munkáltatókon. A miniszter a sajtótájékoztatón folytatta az általános, 40 százalékos béremelkedésről, sőt reálbér-emelkedésről szóló mantrát is. Realitásairól itt és itt írtunk részletesebben, röviden: hogy ez bekövetkezzen, ahhoz bőven kellene javulni termelékenységben is.
Fotó: Szigetváry Zsolt / MTI
A minimálbér 15 százalékos növelése mindenesetre nem ütközik elméleti akadályokba. Ha a munkaadói lobbi is belemegy, akkor jövőre a bruttó minimálbér 127 600 forint lesz a jelenlegi 111 000 után, míg a szakmai bérminimum 129 ezer forintról 161 ezerre nő.
Következő lépésben (2018-tól) pedig a kormány tervei szerint a minimálbér további 8 százalékkal, a bérminimum pedig 12 százalékkal emelkedne. Arról, hogy állunk más országokkal összehasonlítva minimálbér-ügyileg, illetve hogy milyen következményeket várhatunk az emeléstől, itt olvashat.
A lényeg, hogy az alacsony jövedelmű, de dolgozó háztartások összességében inkább jobban jönnek ki a végén, viszont a minimálbér emelése beindíthatja az alapcikkek drágulását is, így vannak azért vesztes csoportjai is a lépésnek. Például a nyugdíjasok, akiknek egyébként is szerényebb nyugdíjemeléssel kell számolniuk jövőre, mint a korábbi években.
Indul a járulékcsökkentés is, de mire lesz elég?
Bár az adócsomagból kimaradt, mégis hamarosan jön a régóta ígérgetett, munkaerő-elvándorlás elleni csodafegyverként számon tartott járulékcsökkentés, amelynek részleteit Varga Mihály szintén pénteki sajtótájékoztatóján hozta nyilvánosságra. 
Ha az elvándorlást nem is állítja majd meg, de a lépés valóban időszerűnek tűnik, ugyanis a foglalkoztatás kiemelkedően drága ma Magyarországon. A most kihirdetett NGM-javaslat négyéves távlatban 4+2+2+2 százalékos csökkentéssel számol, ami nagyjából megfelel az elemzői várakozásoknak, annyi megkötéssel, hogy a piac rövidebb időtávú járulékvágást akart. 
Fotó: Bugány János / MTI
Az adóék ettől a lépéstől nem változik jelentősen, a foglalkoztatás költsége az idei 48,25 százalékról jövőre első körben 46,6 százalékra csökken, és hat év alatt is csak 43 százalékig jut majd el. Ez még mindig a legmagasabb adat lesz a régióban, Csehországban például 39,6, Lengyelországban 33,7 százalék a munkára rakódó terhek aránya. 
Nem szűnő bérfeszültségek az autóiparban
Nyárra már úgy tűnt, lelohadtak a bérfeszültségek az autóiparban, de egy eheti bejelentés alapján újabb konfliktusok látszanak kibontakozni az ország húzóágazatában: a Vasas Szakszervezeti Szövetség kedd este sztrájkbizottság alakítását jelentette be a Mercedes-gyárban. 
A szakszervezeti dolgozók természetesen a gyár ajánlatánál vaskosabb, 15 százalékos béremelést szeretnének, és az iparágat sújtó munkaerőhiány miatt komoly esélyük van rá, hogy ezt el is érjék. A gyár menedzsmentje ugyanakkor azt kommunikálta, hogy nem olyan vészes a helyzet, és az érdek-képviseleti szervek közül csak a Vasas nem volt hajlandó aláírni a többlépcsős emelési ajánlatukat. 
Maradt pénz gazdaságélénkítésre
Az amerikai elnökválasztás viharában kissé elsikkadt, de Varga Mihálynak kifejezetten aktív hete volt, épp Trump győzelmének napján egy ötpontos gazdaságélénkítő csomagot is bejelentett. 
A költséges lépésekre azért van kerete a kormánynak így év végén, mert a megszokottnál jobban áll a költségvetés: októberben 59,7 milliárd forint többlettel zárt az államháztartás központi alrendszere.
Az élénkítés részeként többek között megtolják a Modern Városok Programot még 30 milliárd forinttal, támogatják az ipari parkok építését, és feltőkésítik az Eximbankot, részletekért kattintson ide. 
Terjed a madárinfluenza Európában
Madárinfluenza-járvány van Magyarország néhány megyéjében és Európa más országaiban is, ami a baromfiágazatot sújtó kereskedelmi korlátozásokkal is jár. Hétfőn arról érkezett hír, hogy meg kellett ölni 9 ezer pulykát a tótkomlósi állattartó telepen, ahol a múlt héten mutatták ki a vírust, szerdán pedig kiderült, hogy a járvány Békésből továbbterjedt a Bács-Kiskun megyei Kiskunmajsára is. A kimutatott szerotípus (H5N8) kapcsán még sosem fordult elő emberi megbetegedés. A szerencsétlenül járt állattartókat a kormány kártalanítja. 
Fotó: Justin Sullivan / AFP
Az érintett telepek környékén életbe léptették a szokásos járványügyi szankciókat, 3 kilométer sugarú védőkörzetet, és 10 kilométer sugarú megfigyelési körzetet rendel el a hatóság. Ettől még a kereskedelmi korlátozások életbe léptek, először a Dél-Afrikai Köztársaság, Hongkong, Izrael és Japán jelentette be, hogy nem vesz baromfit az érintett megyékből, később Kanada, Tajvan és Szerbia is csatlakozott, jelenleg nyolc országra vonatkozik az importtilalom. 
A madárállományt tizedelő, vándormadarak által terjesztett vírus nem csak hazánkban okoz gondokat, Németországban, Ausztriában és Svájcban sem sikerült egyelőre megállítani a terjedését. 
Tiborcz István újra száguld
Tiborcz István tevékenysége ezen a héten ismét forró téma lett a médiában. Hétfőn kiderült, hiába döntött már egyszer úgy a miniszterelnök veje, hogy eloldalog a közbeszerzések közeléből, augusztusban részesedést szerzett egy közbeszerzéseken gyakran jól szereplő cégcsoport egyik cégében, a WHB Ingatlan Kft.-ben. 
A cég társasházak építésével és ingatlanok eladásával foglalkozik, és anyacége az a West Hungária Bau Építőipari Kft., ami tavaly 25 milliárd forintos forgalom mellett 2,2 milliárd forintnyi nyereséget termelt. Többek között részt vettek a Várkert Bazár felújításában, az új MTK-stadion építésében és a József Nádor téri mélygarázs kivitelezésében is.
A másik, Tiborcz-cal kapcsolatos hír, hogy hozzá és az MNV vezetőjéhez, Szivek Norberthez köthető cégek szerezték meg a Pesti Vigadó melletti egykori Mahart-székházat, ahol Andy Vajna kaszinóvállalatai is működnek. A korábban 90 százalékban állami tulajdonú, patinás épület mai tulajdonosi szerkezete így néz ki: egytized Andy Vajnáé, a kilenctized kétharmada Tiborcz-közeli embereké, a maradék pedig a Szivek-stábba tartozó Bajor András Gyuláé.
Mit hozhat Trump a gazdaságban?
De ne feledkezzünk meg a hét főszereplőjéről, Donald Trump újdonsült amerikai elnökről se, akinek a következő években jelentős hatása lesz arra, mi történik a világgazdaságban.
Trump kampányában nem dúskáltak a konkrétumok policy-javaslatok terén, a néhány beígért dolog többsége azonban gazdasági természetű. Ezek részben oly mértékben unortodoxak, hogy egyelőre nem lehet megmondani, teljesen komolyan gondolta-e őket, pláne hogy még nem állt össze az új elnök kormánya (bár esélyesek már vannak), és azon is sok múlhat, milyen figurákat választ Trump maga mellé. 
Fotó: Mark Makela / Reuters
Azt mindenesetre már tudjuk, mik az elképzelhető irányok, és a tőzsdei reakciókból azt is, mire számít Trumptól a piac. Az adópolitika az egyik olyan terület, amelyről egészen sok kiderült a kampány során, itt részben klasszikus republikánus irányra számíthatunk adócsökkentéssel, az Obamacare egyes elemeinek megszüntetésével, másrészt Trump szerint a belső gazdaság védelmében korlátozni kellene a befelé irányuló áruforgalmat védővámokkal. Az üzletemberként még adótrükközéseiről híres elnök adóterveiről itt olvashat részletesebben. 
Ugyancsak ehhez kapcsolódik, hogy Trump kritikusan viszonyul a különféle kereskedelmi megállapodásokkal szemben, korábban beígérte, hogy újratárgyalná az elmúlt évtized összes ilyen szerződését, és az elnöksége megadhatja a kegyelemdöfést az amúgy is döglődő TTIP-nek is.
Trump megválasztása érdekes módon a várakozásoknál jóval kisebb megrázkódtatást okozott a tőzsdéken, a kezdeti pánik után leginkább arra kezdtek mutatni a jelek, hogy a piac hagyományos republikánus gazdaságpolitikára számít. Az első néhány nap fejleményei alapján leginkább a fegyver- és az olajipar, valamint a magánbörtönök örülnek az új elnöknek, de a bankok is egészen elégedettnek tűnnek. 
A Pénz beszél blogunkban arról is olvashattak egy elemzést, hogy a korábbi elnöki ciklusok alapján mit kell tennie Donald Trumpnak ahhoz, hogy bebiztosítsa a hatalmát.
Ezekről sem árt tudni: 
Akadozik a brüsszeli pénzfolyó, mert a magyar kormánynak továbbra is vitája van a Bizottsággal a támogatások kiosztása miatt. Még szerencse, hogy van tartalék a költségvetésben.
Matolcsy György szerint 2031 a legkorábbi időpont a magyar euró bevezetésére.
Kivonul Magyarországról a Marks&Spencer.
A BME rektora kirúgta a gazdasági kar dékánját, Andor Györgyöt. 
Beindult itthon a drágulás, leginkább a cigin, a pián, és a szolgáltatásokon érezni egyelőre.
2010 és 2015 között hatszorosára nőtt itthon az Airbnb, a szállodaipar nem örül. 
A Defacto elemzéséből kiderül, hogy elképesztően durván torzítja a hirdetési piac állami túlsúlya a magyar médiát, a feltárt korrupciós ügyek száma fordítottan aránylik az érkező kormányzati hirdetési pénzekhez. 
Ha ön őstermelő, induljon gyorsan újfajta igazolványt igényelni!
Az NGM megállapodott Zalaegerszeg önkormányzatával az önvezető autó-tesztpálya kivitelezéséről.
Ha hortobágyi húsos palacsintát rendelne, jól vigyázzon, honnan teszi!"
Hungary,2016-11-10,Index.hu,https://index.hu/gazdasag/2016/11/10/hatszorosara_nott_az_airbnb_magyarorszagon/,Hatszorosára nőtt az Airbnb Magyarországon,"Nagyon pörög a belföldi turizmus
A KSH  friss adataiból az derül ki, hogy szeptemberben a külföldi vendégek által eltöltött éjszakák száma 3,7, a belföldi vendégek által eltöltötteké 15 százalékkal emelkedett az egy évvel korábbi szinthez képest. A szálláshelyek bruttó árbevétele 8,4 százalékkal nőtt. A csehek, az osztrákok és a lengyelek is sokkal nagyobb számban jöttek, mint tavaly ilyenkor. További részletekről itt olvashat.
Az Airbnb egyre nagyobb szeletet hasít ki a turisztikai piacból. A piacon 2010 és 2015 között a kapacitás a kétszeresére nőtt, míg az Airbnb felületén átmenő vendégforgalom közel 6-szorosára nőtt. Eközben pedig a szállodai kereslet csak 40 százalékkal nőtt, közölte a BDO tanácsadócég az elérhető statisztikák alapján.
Budapesten a közösségi szálláshelyeken tavaly 2,2 millió vendégéjszakát regisztráltak, míg a szállodákban közel 8 milliós volt ugyanez a szám. Vagyis már a piac 20 százalékát adják a közösségi portálokon értékesített magánszálláshelyek.
A fővárosban az airdna.co adatai alapján közel 4 800 aktív vendéglátót tart nyilván az Airbnb, melyből 1200 több egységgel is rendelkezik. Bár ez a szám csak egyhetede a Párizsban és harmada a Barcelonában működő ilyen létesítményeknek, a hosszú távú lakásbérlőkön kívül természetesen a magyar szállodások természetesen sírnak, hogy az Airbnb rontja a bizniszüket.
Nagyjából azzal érvelnek, mint a taxisok az Uber ellen: nem egyenlőek a feltételek és ez így nem igazságos, legyenek a közösségi lakáskiadóknak is kötelezőek például a hőálló függönyök, a speciális szőnyegezés, a tűzvédelemi rendszer, mint nekik."
Hungary,2016-11-09,Index.hu,https://index.hu/bcs/2016/11/09/kiado_lakas_befektetes/,Valóban jó befektetés a lakás?,"Ma Magyarországon a legtöbb ember, ha csak teheti, ingatlanvásárlásba fektet – mondják a szakértők és így látja ezt az utca embere is. A kisebb-nagyobb válságok ugyan megingathatták a lakáspiac jövedelmezőségébe vetett hitünket, de ha van megtakarításunk, azt elsősorban mégis lakásba fektetjük. Talán kevesen gondolunk vásárolt ingatlanunkra egy gondozásra szoruló haszonállatként, Ditróy Gergely, az Otthontérkép.hu vezető elemzője szerint pedig ilyen szemlélettel lehet csak igazán jó a befektetés: „Az ingatlan olyan, mint egy haszonállat. Ahhoz, hogy folyamatosan, jó minőségben tejeljen, állandó törődést igényel.”
Néhány tipp következik, hogy hogyan lehet jó befektetés a lakásvétel. Előzetes állattartási ismeret nem szükséges!
Egyedi szempontok és körülmények
A XI. kerületben az egyik legnagyobb beruházás a Sas-hegy lábánál épült és folyamatosan épülő Sasad Liget Lakópark. Akik ezen lakópark korábbi ütemeiben vásároltak lakást, ma már mindannyian az eredeti árnál magasabb összegért tudják eladni lakásukat, ami egyrészt köszönhető a környék fejlődésének, másrészt az itt épített lakások minőségének és értékállóságának. Az eddigi tendenciák azt mutatják, hogy a Sasad Liget lakóparkba minden korosztály, akár egyedülálló, akár családalapítás előtt álló, vagy éppen nyugdíjas megtalálja a számára megfelelő lakást. Sokan vásárolnak befektetéséi céllal is, hisz gyorsan bérbeadásra kerülnek az itt kínált lakások. Az itt vásárlók választása azért esik a XI. kerületben lévő Sasad Ligetre, mert a különleges építészeti megoldások és hatalmas zöld parkok mellett a terület minden olyan adottsággal rendelkezik, melyre szükségük van. A lakópark beépítettségi aránya az egyik legjobb – 25% beépítettség, 75% zöld terület –, a környéken több iskola és óvoda is megtalálható, nem beszélve a különböző boltokról, gyógyszertárakról, orvosi rendelőkről, élelmiszerüzletekről. A tömegközlekedés is kiváló, hisz az M4-es metró mellett a jól kiépített buszhálózat és az autópálya-kapcsolatok is kiválóak, sőt, 2018-ra az 1-es villamos is megépül Kelenföldig. 
Lakást vásárolni Magyarországon ma, a jelentős áremelkedés után is jó befektetés lehet. ""Egy jól megtervezett és diverzifikált portfolió egyik meghatározó eleme lehet az ingatlanbefektetés” – magyarázza Sági Péter, pénzügyi szakközgazdász és független pénzügyi szaktanácsadó. Ennek direkt formája a konkrétan befektetési céllal vásárolt egy vagy több ingatlan. Az indirekt ingatlanbefektetés pedig azt jelenti, hogy befektetési alapokon keresztül vásárolunk részesedést ingatlanalapokban vagy ingatlanpiacon tevékenykedő cégek részvényeibe fektetünk.
Ugyanakkor Ditróy Gergely, az Otthontérkép.hu vezető elemzője arra is figyelmeztet, hogy lakásvétel esetén „szinte mindenkinek teljesen egyediek a kockázatai az adott konkrét ingatlanra vetítve” – ellentétben az indirekt befektetési lehetőségekkel.
Szerinte egyébként, ha gyorsan akarunk beszállni a piacba, akkor jó állapotú, újszerű, vagy akár új építésű ingatlant érdemes vásárolni, ami azonnal lakható, költözhető. De mi alapján dönt a vevő? A Portfolio.hu összegyűjtötte, milyen tulajdonságokat és milyen körülményeket veszünk figyelembe egy olyan komoly befektetői döntésnél, mint a lakásvásárlás. A 2016-os top5-be a „jó környék” (környezet minősége és biztonsága), az alacsony rezsi, a lakás állapota és a közlekedés került. Legkevésbé számít a vevő szemében az ingatlan későbbi értékesíthetősége. 
A befektetési céllal vásárolt lakásoknál különösen fontos az elhelyezkedés. A Belváros, felsőoktatási intézmények, nagyobb irodaparkok vagy munkahelyek közelsége (vagy legalábbis ezek könnyű elérése tömegközlekedéssel) megkönnyítik és jövedelmezőbbé teszik a kiadást.
Ditróy szerint minden a számokon múlik: „konkrétan, hogy melyik ingatlannak mekkora a végső bekerülési költsége, és melyiket milyen áron tudjuk várhatóan értékesíteni (kiadni). A folyamatos bevétel mellett pedig akár kalkulálhatunk az esetleges értéknövekedéssel is. Ha a számításaink 5% feletti hozamot mutatnak éves szinten, akkor érdemes lehet komolyan elgondolkodni ezen a befektetésen. A döntést viszont minden esetben a konkrét ingatlan és a számunkra rendelkezésre álló források költsége befolyásolja.”
A szempontok átvizsgálására és összegzésére bíztat Sági Péter, független pénzügyi szaktanácsadó is. Újépítésű lakóházak és lakóparkok esetén „vannak gyakran olyan vonzó tényezők is, amelyek végső soron növelhetik a majdani befektetésünk vonzerejét, s egyúttal a hozamát is, ilyen például a wellness részleg, a játszótér, a teremgarázs stb.” Az igazán alapos befektető akár utánanéz az (esetleg még csak körvonalazódó) városfejlesztési irányoknak is, hiszen például az M4 metró megépítése felkapottá tette a Kelenföldi végállomás környékét, ideértve az ehhez közel fekvő zöldövezetet is.
A lakásárak alakulása
Akár 10%-os hozamot is elkönyvelhetünk VII. kerületi Dob utcában épülő Elisabeth Residence társasházban vásárolt ingatlan esetén, ahol 125-ből még 25 lakás elérhető. Nemcsak a hozamok tekintetében, de elhelyezkedése révén is ideális célpontja a befektetőknek.
Bár a lakásárak az elmúlt évtizedekben sokat változtak, a növekedést csökkenési hullámok követték (az elmúlt 15 évben az évesített lakásár-változás 4,3 százalékos volt), összességében az ingatlanvétel nem bizonyult rossz üzletnek. A válság kirobbanása után ugyan a hitelezési feltételek jelentősen szigorodása miatt egyre kevesebben vágtak bele a vásárlásba. 2014-től „az árak ismét stabil növekedési pályára álltak, miközben a hitelfelvétel egyszerűbbé és olcsóbbá vált, ráadásul a lakásért fizetendő bérleti díj jelentősen megemelkedett.” A lakásárak alakulásában persze országosan, de akár Budapest kerületei között vagy akár azon belül is nagy különbségek vannak. Így az eredmények is eltérőek lehetnek. A Portfolio.hu arra számít a következő években, hogy
„azokon a helyszíneken, ahol az árak még nem érték el a 2008-as szintet, folytatódik a növekedés, míg a sokat drágult területeken az emelkedés üteme lassulhat.” 
Papszt Kriszta pénzügyi tanácsadó és mentor legfrissebb adatok alapján azt mondja, folytatódik az áremelkedés az ingatlanpiacon: az új lakások ára 14 %-kal, a használtaké 33 %-kal, s a telkeké pedig 5 %-kal növekedett tavaly októberhez képest. Ha csak ezeket a számokat nézzük, akkor jó befektetés az ingatlan. Viszont fontosnak tartja kiemelni, hogy az árnövekedés nemcsak azt jelenti, hogy a vásárlóknak többet kell fizetniük egy-egy lakóingatlanért, hanem az áremelkedés miatt a saját vagyon értéke is emelkedett. Azt viszont nem szabad elfelejteni, hogy ez a “hozam” csak akkor realizálódik, ha az ingatlan eladásra kerül, de ha az eladott ingatlan helyett hasonló paraméterekkel rendelkező, hasonló környéken akar valaki másik ingatlant venni, akkor a megvásárolandó ingatlanért is a magasabb árat kell megfizetni.
Konkrét példák megtérülésre Néhány konkrét, jelenleg a piacon éppen megtalálható ingatlan árával és a várható bevétellel kalkulálva (forrás: Ditróy Gergely): Vegyünk egy 60 m2-es, 1,5-2 szobás felújított ingatlant. Buda, II. kerület (körúton belül) (ez kb. igaz VI., VII. kerület belő részére is) Vételár - 35 millió forint Hosszú távon havi bérleti díj -~140 ezer/hó kalkulált hozam: 4,4% Rövid távon havi bérleti díj - (sok tényezős) - ~250 ezer/hó (ebből lejön sok minden) kalkulált hozam: 6% Pest, IV. kerület (metró végállomás) Vételár - 20 millió Hosszú távon havi bérleti díj - ~100 ezer/hó kalkulált hozam: 5,5% Rövid távon havi bérleti díj - (sok tényezős) - ~180 ezer/hó (ebből lejön sok minden) kalkulált hozam: 7,5% Pécs, belváros Vételár - 17 millió Hosszú távon havi bérleti díj - ~100 ezer/hó kalkulált hozam: 6,4% Rövid távon havi bérleti díj - (sok tényezős) - ~150 ezer/hó (ebből lejön sok minden) kalkulált hozam: 7,4% Debrecen, belváros Vételár - 18 millió Hosszú távon havi bérleti díj - ~90 ezer/hó kalkulált hozam: 4,8% Rövid távon havi bérleti díj - (sok tényezős) - ~150 ezer/hó (ebből lejön sok minden) kalkulált hozam: 7% Hozam számítása: éves nettó bevétel osztva a bruttó (költségekkel együtt számolt) lakásárral. Hosszú távon 11 hónap bevétellel számolunk (egy hónapnyi bérleti díjat költségekre, pl. javításra fordítunk. A rövid távú lakáskiadás esetén 20 napnyi havi bevétel és 30% költség a számítás alapja.
Gondoskodás és bevétel
Jó példa erre a XIII. kerületben épülő Dagály Residence 131 lakásos társasház. A kerület hatalmas fejlődésnek indult és a befektetők egyik kiemelt területévé vált nemcsak a jó infrastrukturális ellátottság miatt. A Dagály Úszókomplexum, a kialakításához kapcsolódó új, elegáns, gyalogos sétány a Dagály sétány, valamint a Margitsziget közelsége mind előnyt jelentenek azoknak, akik a belvároshoz közel, ámde csendes területen keresnek maguknak ingatlant. Az Árpád híd 5 perc sétával megközelíthető, ugyanakkor nem zavaró a Váci úti forgalom.
Ahogy már az elején kiemeltük, haszonállatunkról (vagy hívhatjuk befektetésnek is) gondoskodni is kell: rövid távú bérbeadás, például Airbnb esetén csaknem napi szinten, hosszú távú bérbeadás, „albérletezés” esetén nyilván ritkábban. Persze a hasznunk egy részéről való lemondásért cserébe már vannak olyan vállalkozások, akik átvállalják az „etetést”.
A bérleti díjak ma kimondottan magasak, legalábbis a 2-3 évekkel ezelőtti árakhoz képest mindenképpen. Nyilván függ elhelyezkedéstől és minőségtől, hogy 1 négyzetmétert 2500 forint környékén lehet kiadni, vagy ez az ár 4000 forint fölé kúszik – bár utóbbi Ditróy szerint új építésű vagy kiemelkedő lokációjú ingatlanok és külföldi diákok esetén jön szóba leginkább.
A cikket a Brand & Content készítette a Biggeorge Property Zrt.  megbízásából, nem az Index szerkesztősége. Arról, hogy mi is az a támogatói tartalom, itt olvashat részletesebben."
Hungary,2016-11-08,Index.hu,https://index.hu/gazdasag/2016/11/08/ket_hete_nem_fizet_a_magyar_lakasokert_az_airbnb/,Két hete nem fizet a magyar lakásokért az Airbnb,"Két hete nem fizette ki a jussukat a lakásukat az Airbnb-n keresztül kiadó magyar lakástulajdonosoknak az amerikai cég - írja a Magyar Nemzet. A lap úgy tudja, van olyan budapesti lakástulajdonos, akinek már több százezer forinttal tartozik az amerikai cég. 
Az Airbnb rendszerben a lakást lefoglaló turista az amerikai cégnek utal pénzt online, majd a cég fizeti ki a lakás tulajdonosát. Ennek elvileg 24 órán belül kellene megtörténnie, viszont a rendszer valamiért akadozik.
Az Airbnb-nek már több magyar tulajdonos is írt a probléma miatt, a cég volt akinek nem válaszolt, volt akinek pedig azt írták, hogy valamilyen banki probléma miatt nem kaphatták meg a pénzt, ezt a hibát pedig 5-7 napon belül elhárítják majd. A lap kereste az Airbnb-t, a cég viszont eddig nem reagált a kérdésekre."
Hungary,2016-11-03,Index.hu,https://index.hu/gazdasag/penzbeszel/2016/11/03/digitalis_paradigmavaltas_a_bankrendszerben/,Mi jön a bankkártya után?,"A digitális paradigmaváltás szélén áll a hagyományos bankrendszer, ami az ismert banki működési modell elkerülhetetlen összeomlásával jár. 
Könnyen előfordulhat, hogy 10 év múlva bankokkal nem, csak egyetlen netes szolgáltatóval állunk majd szerződéses kapcsolatban. 
Azt nagyjából látni, hogy mi lesz, de senki nem tudja, hogy ki lesz annak a nyertese. 
Kína a későn jövők előnyével az élre ugrott, Amerikában belehúztak a piaci szereplők, Európának szokás szerint van – nem is rossz – koncepciója. 
Klasszikus, több ágazatban már lejátszódott digitális paradigmaváltás előtt áll a bankrendszer. Ez rendszerint új technológiával rendelkező, weben keresztül szolgáltató szereplők megjelenésével kezdődik, a hagyományos szereplők kétségbeesett útkeresésével és háttérbe szorulásával, majd egy merőben új piaci modell kialakulásával, és új gigászok megjelenésével jár.
Ez a folyamat már lejátszódott a zeneiparban (iStore, Spotify), a lapkiadásban és a hirdetési piacon (Google, Facebook), a videóforgalmazásban (Netflix) és a szállásfoglalásban (az Expediától az Airbnb-ig).
Ha megvizsgáljuk ezeknek a területnek az átalakulását, és hozzávesszük a fogyasztói szokások megváltozását, az eredmények elképesztőek. Mindezt kivetítve a pénzügyi szektorra, olyan új gigavállalatok létrejöttét képzelhetjük magunk elé, amelyeknek nemcsak a pénzügyi, de a politikai súlya is felülmúlhat mindent, amit a történelemben eddig láttunk, beleértve a Rothschild bárók és a templomosok vélt vagy valós informális hatalmát is.
Digitális töréspont, avagy gyorsuló átrendeződés
Hogy értsük, miről beszélünk, nézzük meg, mi történt azokban az ágazatokban, amiket már elért és átalakított a digitalizáció. A globális trendeket kutató Citi GPS elemzői megvizsgálták, hogyan változott meg a pénzáramlás és a profit kivétele a fenti négy ágazatban a digitális áttörés hatására. Azt tapasztalták, hogy az átalakulás tíz éve alatt az egyes szektorok bevételének átlagosan 44 százaléka áramlott új digitális szereplőkhöz, miközben a hagyományos szolgáltatók zöme marginalizálódott, kisebb része sikeresen átalakult.
A bevételek átáramlása a négy ágazatban érdekes hasonlóságot mutat: míg az első években a hagyományos szektor bevételeinek csak kisebb, évi 1,6 százaléka kerül át az új szereplőkhöz, a negyedik-ötödik évben elérkezik egy pont, amelytől a folyamat felgyorsul, és az átáramlás meghaladja az évi 6 százalékot, ami végül tíz év alatt, átlagosan 44 százalékos átrendeződéshez vezet. Ha csak a globális bankrendszer díjbevételeit nézzük, azt mondhatjuk, a digitális áttörés és az új modell kialakulásának eredményeként több száz milliárd dollár áramolhat alig néhány vállalathoz évente.
A Citi GPS elemzése szerint a digitalizáció a fenti szektorokban nemcsak a pénzáramlás útját, de az ágazat koncentrációját is alaposan megváltoztatta. Az új szereplők – éppen a digitalizáció miatt – eleve globális szolgáltatók, így kevesen vannak, miközben az általuk elszipkázott bevétel néhány globális, és sok többé-kevésbé lokális vállalatot érint. Így fordulhat elő, hogy a hagyományos piac összeomlása után a digitalizált szektorokban hihetetlen koncentrációnak lehetünk szemtanúi. Míg a régi időkben e szektorok három legnagyobb vállalatánál a bevételek 45 százaléka összpontosult, a transzformáció után a három legnagyobb cég már az árbevétel 80 százalékával rendelkezik.
Fintech
A piacon fintech gyűjtőnéven emlegetik azokat a startup vállalkozásokat, amelyek valamilyen digitális pénzügyi technológiát fejlesztenek vagy üzemeltetnek. A KPMG Fintech Top 100 kutatása szerint ezek a cégek 2015-ben globálisan 20 milliárd dollár befektetést vonzottak, 66 százalékkal többet, mint egy évvel korábban. A paletta széles: a száz legnagyobb ilyen cégből 25 a fizetések és átutalások új rendszerein dolgozik, 22 a hitelezés terén keres új megoldásokat, 14 az egészségfinanszírozásban, 7 pedig a biztosításban fejleszt valamilyen új technológiát. 
Nem csoda, hogy ilyen kilátások mellett az egész pénzvilág a digitalizációról beszél. Egyesek látni vélik a digitális forradalomhoz vezető új technológiákat (leginkább a blockchainben, azaz a megosztott főkönyvi struktúrában), mások már kiszúrták, melyik cég lesz a jövő legnagyobb pénzügyi szolgáltatója (pl. Alipay, PayPal, Transferwise), de olyanok is vannak, akik a maguk feje után mennek előre, és saját szolgáltatásokat (Starbucks) hoznak létre. Klasszikus átalakulás előtti felfordulás van tehát a piacon, és csak annyi látszik biztosnak, hogy a megoldást nem a nagy bankok valamelyike fogja megtalálni.
Fotó: Bloomberg
A bankok kezét szigorú biztonsági előírások kötik. Tevékenységüket védi az engedélyezéshez kötöttség (ezért nem tudtak Európában és Magyarországon pénzügyi szolgáltatóvá válni a mobilszolgáltatók), tehát viszonylag kényelmes helyzetben vannak. Még ha foglalkoznak is a digitalizációval, a bankárok többsége nem tud informatikai problémákat kezelni, nem hisz az internetes megoldások biztonságában, és fél az átálláshoz szükséges óriási tőke megmozgatásától, illetve továbbra is a válság utáni helyzet kezelése, és a növekvő felügyeleti szigornak való megfelelés foglalkoztatja őket. Emiatt kerülhettek a figyelem középpontjába a fintech cégek: az egész piac azt vizsgálja, melyik felvásárlásával és integrálásával lehetne a folyamat nyertesévé válni.
Digitalizáció a centralizált modellen belül
Az első lépéseket a fizetési megoldások és az ezekből származó díjbevételek terén tették meg azok, akiknek módjuk volt rá. Itt már jól látható az átáramlás a hagyományos bankrendszerből az új szereplők felé, noha a fizetések és az átutalások alapvetően még mindig a régi centralizált rendszerben működnek. Centralizáltnak nevezi a szakma azokat a megoldásokat, amelyekben végső soron valamilyen bankszámla áll a pénzmozgás mindkét oldalán. Hogy ezek között egy mobil applikáció vagy egy kártyatársaság létesít-e kapcsolatot, és ki végzi az autorizációt, azaz a szereplők azonosítását, az a centralizáltságon nem változtat, mégis ez az a terület, amelyen már szabad szemmel is látható a digitális áttörés.
A fizetések decentralizációja még várat magára, de a fizetésben érintett bankok közötti intézményrendszerben már tetten érhetők változások, elsősorban Kínában. Kína a hátulról jövők előnyét kihasználva, több lépcsőt átugorva a világ e-kereskedelmének élvonalába küzdötte magát. Az Alibaba egymagában a világ e-kereskedelmi forgalmának 26 százalékát bonyolítja, maga az ország 40 százalékkal képviselteti magát. A három kínai technológiai óriás a Baidu, az Alibaba és a Tencent egymás sarkára lépve fejlesztette pénzügyi szolgáltatásait és szerződött le az elfogadóhelyekkel, mivel az ország bankrendszere nem volt felkészülve az e-kereskedelem látványos fejlődésére.
A történet az úgynevezett harmadik fél beiktatásával kezdődött. Ezek a szereplők a kínai jegybank által kiadott nem banki, de közvetítői engedélyek birtokában beálltak a vevők és az eladók közé, értesítették az eladót az összeg beérkezéséről, majd a szállítás vevői visszaigazolása után kifizették nekik a pénzt. Ezek a felhatalmazott harmadik felek (újabb és újabb jegybanki engedélyekkel) törtek be később a P2P és az offline fizetések piacára, így történhetett, hogy a harmadik félen keresztül zajló forgalom Kínában 2015-ben meghaladta a 8 billió dollárt.
A fejlett világ pénzügyi piacain ehhez képest jelentős a lemaradás. A PayPal forgalma az Alipayének harmada-negyede, az Apple, az Amazon és a Google fizetési szolgáltatásai pedig együttesen is messze elmaradnak az Alibaba, a Tencent vagy a Baidu forgalmától. Ezek a rendszerek, beleértve a Walmart QR-kód leolvasós vagy a Starbucks mobilfizetéses megoldását, még mindig centralizáltak. A pénz a bankszámlánkról kerül a rendszerbe, az üzemeltetők pedig a nagy kártyatársaságokkal szerződnek, hiszen így nem kell azzal foglalkozniuk, hogy a vevőkkel és az eladókkal is szerződéses viszonyt létesítsenek.
Fotó: Getty Images Hungary
Harmadik utat jár az Európai Unió, amely A PSD2 (Payment Services Directive) elfogadásával kívánja megnyitni a webet a bankszámlák közötti kapcsolat megteremtése előtt. Az irányelv értelmében az elektronikus fizetési rendszerek elterjesztésében az ügyfelekre háruló költségek mérséklésének, valamint a fizetés komfortszintjének a növelésének kell érvényesülnie. Mindkettő csak valódi versenyben képzelhető el, innovatív termékek és megoldások vetélkedésével. Ennek alapjait tette le a SEPA (Single Euro Payments Area) egységes elszámolási kereteivel, valamint a június óta Magyarországra nézve is kötelező érvényű PSD2 bevezetésével.
A PSD2 megteremti a lehetőségét a weben működő nyitott elszámolási felületek létrehozásának. Ez annyit tesz, hogy vásárláskor nem a kártyánk adatait kell megadnunk, hanem egy szolgáltatót (Account Information Service Provider – AISP), amely közvetlen szerződésben áll a bankunkkal, így közvetlenül a saját számlánkról egyenlíthetjük ki a vételárat. Az AISP-k alapítására és üzemeltetésére komoly biztonsági és működtetési előírások vonatkoznak, de lényegében bárki létrehozhat egyet, aki kellő számú bankkal áll kapcsolatban, és a szolgáltatása megfelel a szigorú előírásoknak.
A PSD2 kiiktatja a nagy kártyatársaságokat a rendszerből, és ezzel egy csak Európában 28 milliárd euróra rúgó piacot forgat fel fenekestül. Ezen a ponton jól tetten érhető, hogy a centralizált rendszereken belüli digitális forradalom kevésbé fáj a bankoknak, mint a két bankszámla közötti kapcsolatot megteremtő intézményrendszernek, azaz a nagy kártyatársaságoknak és az elszámolóházaknak. A bankrendszert ez az átalakulás azért nem rengeti meg, mert a bankszámlánk megmarad, a kártyatársaságoknak pedig éppen a pénzintézetek a legnagyobb befizetői, tehát a versennyel és a díjak mérséklődésével maguk is jól járnak.
Egy magyar versenyző
A jelenlegi hazai fizetési ökoszisztémában is van egy érintett szereplő, amely akár AISP-vé válhat. Az egyetlen magyar elszámolóház, a Giro Zrt. gyakorlatilag az összes Magyarországon működő bankkal kapcsolatban áll, napi tíz alaklommal teljesíti a fizetései megbízásokat. (Összehasonlításul: jelenleg akár több nap is eltelhet mire egy Visa kártyáról történt átutalásunk megjelenik egy American Express kártyatulajdonos számláján.) Innen már csak egy lépés, hogy a Giro Zrt. belépjen a kártyás fizetési piacra, hiszen megbízható elszámolási infrastruktúrával és jelentős tapasztalattal rendelkezik. Ezzel Magyarországon is véget érne a nagy kártyatársaságok egyeduralma, a verseny pedig hozzájárulna a tranzakciós díjak zsugorodásához és kiegyenlítődéséhez, ami végső soron a fogyasztói árakban is megjelenhet.
Már ez az átalakulás is jelentős felfordulást hozhat a pénzügyi intézményrendszerben, aminek mértékét jól mutatja, hogy a Citi GPS elemzése szerint a banki munkavállalók száma 2025-ig Amerikában 40, Európában 45 százalékkal csökkenhet, miközben az egyre szűkebb fiókhálózat elveszíti tranzakciós feladatait, és kizárólag konzultációs, tanácsadói funkcióit őrzi meg.
A decentralizáció forradalma
A pénzügyi szektor várható összeomlását és digitális átalakulását sokan a bankoktól független decentralizált rendszerekben látják. Ma már világosan látszik az eszköz is, amellyel ez megvalósulhat, ez pedig a blockchain technológia.
A blockchain
A blockchain egy megosztott, decentralizált adatbázis. Lényege, hogy az egyes felhasználók mindegyike tárolja, és hozzáfér a tranzakciók folyamatosan növekvő adatbázisához (ez a „distributed ledger"", azaz a megosztott főkönyv), miközben nincs szükség központi egységre vagy nyilvántartásra. A modell radikális váltást jelent a jelenleg működő technológiához képest, amelyben a szereplők elszámolóházaknak és klíringcégeknek küldik a tranzakciók adatait, amelyek azután összevezetik őket. Ezeknek az elszámolási központoknak több hátrányuk van: részben pénzt kérnek a munkájukért, részben lassúak a megosztott főkönyvi technológiához képest. A módszer emellett biztonságosabb, hiszen a főkönyv módosításáért nem elég egyetlen kiemelt célpontnál beavatkozni a rendszerbe, ehhez egyszerre kellene minden főkönyvet átírni. Ami a klíringköltségeket illeti, a blockchain a jelenlegi évi 54 milliárdos banki költés akár 30 százalékát is megtakaríthatja, az elszámolások átfutási ideje pedig három napról nullára csökkenhet. 
 A blockchainben gondolkodók víziója szerint a jövőben nem lesz bankszámlánk, illetve lesz, de nem olyan, mint ma. Bérünk a virtuális rendszerbe ugyancsak belépő munkáltatónktól egy virtuális számlára érkezik, és az összes kifizetést is erről fogjuk eszközölni. Nem állunk majd szerződésben sem bankkal, sem kártyatársasággal, mindössze letöltünk egy alkalmazást, ami azután bankszámlaként és fizetőeszközként viselkedik a telefonunkon.
A fizetéseket és az elszámolásokat egy blockchainen alapuló rendszer vezeti. A pénznek persze valahol kamatoznia kell, erre a rendszer üzemeltetőjétől kapunk ajánlatokat „a bankok és alapkezelők számunkra legjobban megfelelő ajánlatai közül, de velük sem mi, hanem a szolgáltató lesz szerződéses viszonyban.
Az új rendszerből kikerül a banki költségek zöme, és egyáltalán nem szerepelnek benne kártyatársaságok, illetve elszámolóházak. Díjak ettől függetlenül persze lesznek, a nagyfokú koncentráció miatt esetleg magasabbak is, mint ami a költség plusz normál haszon szintje alapján elvárható lenne, ám a rendszer túlkapásait a verseny és a szabályozás mederben tarthatja.
Mindez persze még várat magára. A blockchain technológiának a decentralizált pénzügyi szolgáltatások megvalósulása előtt még sok teszten kell átmennie a világ különböző részein. Az ausztrál tőzsdének máris van blockchain-elven működő kereskedési rendszere, a brit kormány pedig az államháztartáson belüli elszámolások rendszerét állítaná át a megosztott főkönyvi szisztémára. A KPMG globális blockchain tanácsadó testületet hozott létre, hogy a vállalatok belső rendszereit helyezze új alapokra.
Az, hogy a megosztott főkönyvi technológia valóban magasabb biztonsági szintet testesít-e meg, mint a hagyományos pénzintézeti modell, csak működés során derül majd ki. Ezenfelül kérdés, hogy a decentralizált modell miként tudja kiszolgálni az államok ellenőrzési igényeit és az adóbehajtáshoz kapcsolódó feladatokat, hiszen ezek híján aligha kapja meg a működéséhez szükséges törvényi felhatalmazásokat.
(Borítókép: Post-it jegyzetek az UBS bank pénzügyi innovációs laborjának üvegfalán, a Canary Wharf egyik irodaházában, Londonban. Fotó: REUTERS/Hannah McKay)"
Hungary,2016-10-25,Index.hu,https://index.hu/gazdasag/2016/10/25/prezi_aravai_peter_lmbt/,A legbefolyásosabb meleg cégvezetők listájára felkerült a Prezi alapítója is,"A világ 11. legbefolyásosabb LMBT üzleti vezetője lett a Financial Times összeállításában Árvai Péter, a Prezi vezérigazgatója. A magyar startup-etalonnak számító Prezi alapítója ráadásul az első kelet-európai a listán. A cég közleménye szerint „Árvai Péter az egyetlen nyíltan meleg magyar cégvezető, aki a személyes történetével bátorítást és inspirációt adott a magyar és európai meleg közösségnek, illetve azt is, hogy társalapítóként részt vett a Nyitottak vagyunk kezdeményezés elindításában a sokszínűbb, nyitottabb munkahelyekért, közösségekért”.
A Financial Times listáját amúgy Gigi Chao, a hongkongi Cheuk Nang Holdings nevű ingatlanfejlesztő cég igazgatóságának alelnöke vezeti, aki a lap szerint Ázsia egyik legbefolyásosabb nyíltan leszbikus közszereplője. Ezzel nem lehet annyira megbarátkozva Chao édesapja, a milliárdos Cecil Chao, aki 2014-ben több mint 120 millió dollárt ígért annak a férfinak, aki rá bírja venni 37 éves lányát, hogy menjen hozzá. 
A listán amúgy Árvai és Chao mellett szerepel még az Airbnb marketingvezetője, a JPMorgan vezető jogásza és a Facebook alelnöke is."
Hungary,2016-10-21,Index.hu,https://index.hu/tech/2016/10/21/internet_hiba_kibertamadas/,Lehalt a fél internet,"Ha nem éri el kedvenc oldalait ne dühöngjön, ugyanis több kibertámadás miatt jelenleg az internet jó része sokak számára elérhetetlenné vált. A probléma eleinte főleg az USA keleti részét érinti, de mivel a weboldalak betöltéséhez szükséges eszközöket támadnak, így világszerte problémát jelent.
A masszív túlterheléses - DDoS - támadás az egyik legnagyobb internetszolgáltató, a Dyn nevű vállalat ellen zajlik, ami miatt olyan oldalak elérhetetlenek, mint a Reddit, a Spotify, vagy a Twitter. Főleg azért különösen hatékony , mert a Dyn tartománynévrendszerekkel (DNS) foglalkozik, melyek a tartománynevek IP címmé alakításáért felelősek. Gyakran használják az ""internet telefonkönyve"" hasonlatot, mert ennek segítségével lesznek a nehezen megjegyezhető számkupacokból egyszerű weblapcímek. 
A Dyn weboldalán azt közölték, tudnak a dologról és a délelőtti támadás után helyre is állították a rendszereket, most azonban nagyjából délután 4 óta megint támadás alatt állnak, jelenleg ennek megoldásán dolgoznak a szakembereik.
Mi állt le?
Több portál is gyűjti, hogy milyen oldalak jelentettek leállást, vagy forgalomkiesést. A teljesség igénye nélkül az ismertebbek:
Paypal
Storify
Spotify
GitHub
Comcast
Amazon
Netflix
HBO Now
Soundcloud
Twitter
Airbnb
Eventbrite
Etsy
Quora
Whatsapp
A cég később bejelentette, hogy egy harmadik támadási hullám is megindult. A Dyn azt közölte az amerikai CNBC-vel, hogy a támadások összehangoltan, előre kitervelve érkeztek, több tíz milliónyi IP-címről egyszerre.
A leállásról szóló hírek először a keleti partról jöttek, de a nyugati oldalon is egyre több kimaradásról panaszkodtak. Sokaknak nem működik a SoundCloud, és a Paypallal történő fizetés is akadozik. Az Egyesült Államokban az Amazon, a Twitter, és a Spotify két órára leállt ottani idő szerint péntek reggel, a támadások reggel 7 óra 10-kor kezdődtek.
A nemzetvédelmi minisztérium vizsgálatot rendelt el az ügyben. Találgatások szerint a támadásoknak köze lehet ahhoz, hogy a héten az ecuadori nagykövetség letiltotta a Wikileaks alapítójának, Julian Assange-nak az internet-hozzáférését, miután az oldal kiszivárogtatta Hillary Clinton belső levelezését.
Találgatásoknál vannak sokkal konkrétabb megoldások is: Brian Krebs kiberbiztonsági újságíró az IoT (azaz Internet Of Things) eszközökből álló botnet-hálózatot okolja a támadásért. Kyle Owen a Dyntől megerősítette Krebs véleményét.
Krebs szeptemberben egy hasonló támadás áldozata volt, az eljárás szinte megegyezett: a támadók botnet segítségével állították elő az óriási adatforgamat, valószínűleg feltört otthoni IoT-eszközök - médialejátszók, routerek, biztonsági kamerák és egyéb internetes gépek - küldték az adatcsomagokat. Krebs szerint október 21-én is ugyanez történt.
Az IoT botnet a Mirai nevű kártevőre épül, az pedig bárki számára ingyenesen elérhető az interneten, a forráskódja Hackerforums nevű, értelemszerűen ilyesmi célokra használt fórumra került fel még korábban. A széles körben elterjedt forráskód miatt szinte bármelyik országból érkezhetett a támadás.
Különös egybeesés, hogy a Dyn egyik adatelemzője, Chris Baker egy nappal a támadás előtt írt egy blogposztot arról, hogy milyen veszélyt jelenthetnek a DNS-szolgáltatókra az IoT-botnetek.
Akták
Kiberbiztonság
márc  7.
Botrányos helyzetben az Avast, eladta felhasználói adatait
Több millió dolláros bírságot kapnak.
márc  6.
Elérkezett a mesterséges intelligencián keresztül támadó férgek ideje
A mérgezett intelligens asszisztens minden adatot átad, és terjeszti a kártevőt.
febr 19.
Már berúgta az ajtót a terror újabb fajtája, a jövő egyik legnagyobb kihívása lehet
Nem tudjuk, hogy ki és milyen képességekkel bír.
Még 787 cikk az aktában
Töltés"
Hungary,2016-10-20,Index.hu,https://index.hu/tech/2016/10/20/befenyitettek_az_airbnb-t_new_yorkban/,Befenyítették az Airbnb-t New Yorkban,"Az Airbnb úgy döntött, hogy New Yorkban korlátozza az egy felhasználó által felvitt címeket a szolgáltatásában. Vagyis november elejétől már nem lehet több kiadó lakása egy felhasználónak. A szolgáltató hosszú huzavona után döntött így, politikusok és bérlők érdekvédelmi szervezetei gyakoroltak nyomást a cégre.
A bérlők érdekvédelmi szervezetei azt mondják, hogy az Airbnb miatt elviselhetetlenül magasra emelkedtek az albérletek árai a városban. A cég listát is vezet majd a vendéglátókról, így könnyebb lesz a hatóságoknak érvényt szerezni az új szabályoknak, valamint a panaszkodó szomszédok is könnyebben tudják hangjukat hallatni. A szankciók egyszerűek, azokat a felhasználókat, akik háromszor vétenek a szabályozás ellen, kitiltják a rendszerből.
Az Airbnb régóta küzd New Yorkban, közben olyan befolyásos csoportokat haragított magára, mint a szállodatulajdonosok szövetsége, bérlők és bérbeadók érdekvédelmi szervezetei, de még a politikai pártok képviselőit is.
Júniusban a törvényhozók olyan jogszabályt hoztak, amely pénzbüntetést szab ki arra, aki a teljes lakást bérbe adjanak harminc napnál kisebb időszakra. Ilyen rövidtávú bérlés 2010 óta tilos az államban, de most szankciója is lehet. A törvény Andrew Cuomo kormányzó előtt van, akinek tíz napja van megvétózni azt, ha akarja. Utána jogerőre emelkedik.
Ennek szeretne elébe menni az Airbnb, saját maga korlátozza a felhasználóit a szabályok szigorításával. Még a turisztikai adót is kifizetteti a felhasználókkal, ez a számítások szerint évi 90 millió dolláros bevételt jelenthet a városnak. Elejét szeretnék venni annak is, hogy felhasználók illegális hoteleket működtessenek a szolgáltatáson belül úgy, hogy akár egy épületen belül több lakást adnak ki.
A cégnek New Yorkban van a legnagyobb piaca, évente egymilliárd dolláros forgalommal. Nagyon rosszul érintené a szolgáltatót, ha valamiért betiltanák a városban."
Hungary,2016-10-12,Index.hu,https://index.hu/bcs/2016/10/12/alberlet_kollegium_lakasvasarlas_tanuloknak/,Venni vagy bérelni érdemes az első otthont?,"Megéri a saját lakás? Vagy jobban járunk az albérlettel? Esetleg érdemes a koleszra ráhajtani? Minden szülő életében eljön az a pillanat, amikor kirepül a gyermek a családi fészekből. Szerencsés esetben ez a felsőoktatási tanulmányok elkezdésével esik egybe, és rögtön egy óriási feladat elé állítja a szülőket: meg kell oldani az ifjú felnőtt lakhatását.
""Célom, hogy tájékoztassalak titeket arról, hogy az isteni kegyelem által jó egészségben élünk Orléans városában. Önmagunkat teljesen a tanulásnak szenteljük. [...] Jó szállást találtunk, az iskola és a piac szomszédságában, tehát úgy tudunk eljutni az egyetemre, hogy be sem piszkoljuk talpunkat. A szálláson kitűnő társaságunk akadt, akivel jól lehet együtt tanulni, ami hatalmas előny, mint ahogy a zsoltáros mondja, 'az igaz emberrel az egyenes úton haladsz'. A célból, hogy alkotásunk meg ne szakadjon a hiányzó javak miatt, esedezve kérünk téged, küldj némi pénzt."" - forrás
Nincs új a nap alatt. Köszönjük a csaknem 900 évvel ezelőtti francia diáknak, hogy összefoglalta az ideális diáklakás máig érvényes kritériumait. Az oktatási intézmény és a szolgáltatások közelsége, a megfelelően kiválasztott lakótársak húzóereje mellé azonban mindig kellett valami más is: a „nagyon kedves és tiszteletreméltó szülők” pénztárcája.
„Úgy tudunk eljutni az egyetemre, hogy be sem piszkoljuk talpunkat...” És ma hol, milyen szempont szerint keresnek lakást a diákok?
Az egyetemisták többsége ma is minél közelebb szeretne lakni az intézményhez. Ditróy Gergely, otthontérkép.hu szakértője szerint „elsősorban az egyetemek, főiskolák környéke, pár száz méteres vonzáskörzete a preferált terület lakás-, vagy szobabérlés szempontjából, vagyis a XI., IX., III., XIII., VIII. kerületek. Viszont a belső kerületekben megugró bérleti díjak miatt sokan kényszerülnek külsőbb kerületekbe. Ilyenkor a minél jobb, vagyis gyorsabb és kényelmesebb tömegközlekedés a legfontosabb a lakás ára és minősége mellett.”
József ismerősökkel bérel egy három szobás lakást. Azt mondja, nem volt a fejében egy konkrét hely, csak annyi, hogy „jó környék” legyen és ez nála Újbudát jelentette. Így volt ezzel Laura is, aki a Corvinus és a szülői ház között félúton bérelt, majd vásárolt lakást. „Tömegközlekedéssel könnyen elérhető, van közelben Allee, piac, orvosi rendelő, de amúgy pedig nyugis, zöld övezetnek mondható, parkolási lehetőség is van” – sorolja a szempontokat.
De bármennyire is azt gondoljuk, hogy az egyetemisták és főiskolások csakis a Belvárosban vagy a budai kerületekben hajlandóak kipihenni a tanulás nyűgeit, vannak, akik kifejezetten Budapesten kívüli bérlakást keresnek. Anti Ürömön lakik, ami egy kompromisszumos megoldás, mert ahogy meséli: „nem szeretem a várost, de azért a vonzáskörzetben maradtam, hogy ne menjen el az életem az ingázásra. Így lett Üröm, egy gyerekkori barátom révén.” És a bulik? És a könyvtár? „Bulizni nem járok, a neten pedig minden könyv fent van” – szóval ez sem lehet ellenérv.
Tíz-húsz évvel ezelőtt, amikor megérkezett a sikeres egyetemi felvételiről szóló levél, legtöbben már készültek is az addig csak hallomásból ismert, de legendásnak tűnő kollégiumi aranyévekre. Ma rengetegen eleve nem is veszik számításba ezt a lehetőséget. „A kollégium tejes mértékben kizárt. Nyüzsgés, zaj, rengeteg ember, nincs olyan élethelyzet, hogy kollégiumba menjek” – zárta ki rögtön József is.
Viszont van, aki szociális helyzete miatt készült koleszosnak, ahogy Soma is.
Engem nem vettek fel mikor gólya voltam, amin meglepődtem, mert amúgy nem élünk olyan jól. Vidéki alsó-középosztály, lakótelepiben hárman, anyám egyedül nevel, magyar átlag alatt keres, munkanélküli testvér, bedőlt devizahitel, szóval ilyen épphogy megélünk, de számlákkal sakkozunk, mikor ezt, mikor azt fizetjük be kikapcsolás előtt, ilyesmi helyzet.
Pár évig ezért albérletben lakott, majd megpályázott egy szakkollégiumi helyet és ezzel egy időre megmenekült a lakásbérlés költségeitől: „Itt 16 ezer a havidíj fixen, és úgy folyathatom a vizet, mintha nem lenne holnap. A net kicsit szar. Most pont fél lábbal átléptem már az egyetemről a munka világába, június végéig fogok itt lakni, utána muszáj albérletet találni. Kicsit félek, hogy nem lesz rá pénzem.”
„Kitűnő társaságban” vagy egyedül jobb az egyetemi élet?
Néhány konkrét ajánlat, ha befektetne Akár hosszútávú, akár rövidtávú lakásbérlésben gondolkodunk a Biggeorge Property Zrt. lakásainál a hozam a 12%-ot is elérheti. A cégnek jelenleg egy olyan futó belvárosi fejlesztése van, amelybe be lehet még kapcsolódni, a Dob utcában található Elisabeth Residence társasház, ahol még 30 lakás elérhető. Nemcsak a hozamok tekintetében, de elhelyezkedése révén is ideális célpontja a befektetőknek. Ezt mutatja a belvárosi, City Collection portfólióba tartozó többi projektjük is: a már átadott Garibaldi 4, és a Broadway Residence, ahol még egy lakás elérhető. Amennyiben a XI. kerületi zöldövezeti rész a preferáltabb, a Sasad Liget 5. üteme jó választás lehet. Itt aztán tényleg nem kell aggódni a zajtól, madárcsicsergésre ébredhet minden leendő lakó. Lakások 28-130 nm-ig elérhetőek, a beépített, gépesített konyhabútor benne van az alapárban. Ráadásul most bevezető árakon kínálják a lakásokat. Mindezek mellett további újabb beruházásokat is terveznek - például a XIII. kerületi 131 lakásos Dagály Residence, de nem érdemes várni, hiszen a belváros népszerű környékein nagyon nehéz jó minőségű és új építésű lakást találni. Aki ilyen beruházásra vágyik, annak sietnie kell, hiszen a projekteket általában már az átadás előtti egy-másfél évben 100%-ban előértékesítik.
Aki vidékről kerül fel egyetemre és még nincsenek budapesti kapcsolatai, általában valamelyik nagy ingatlanhirdetési oldalon találja meg az első albérletét. Vagy egy ismerős Facebook-falán és drukkolhat, hogy vajon őt választják-e ki a lakótárs-castingon. A többit már hozza a kialakuló kapcsolati háló.
A legtöbben nem egyedül bérelnek lakást és nem azért, mert már az egyetemen megtalálták életük szerelmét vagy mert nem bírnak egy órát sem a barátok nélkül – egyszerűen így fizethető meg a lakhatás.
Soma először három haverral bérelt egy egyszobás lakást. „Ez egy régen hatalmas polgári lakás volt, amit a háború után feldaraboltak, és lett egy nagy szoba, aztán kész. Konyha egyik oldalon, mosdó másikon. A tulaj a nagyszoba galériázásával próbálta javítani a helyzetet, ott lakott egyikünk, ketten pedig lent laktunk. De bőven elfértünk, tényleg nagy szoba volt, de magánszféra nem volt.”
A hosszútávra kiadó lakások között a 2, esetleg 3 szobás a leggyakoribb. Elvétve akad 4-5 hálós is, de arra kicsi a kereslet. „Amennyiben egyedül, esetleg párral bérelnek a fiatalok” – mondja az otthontérkép.hu szakértője – „úgy jellemzően a minél kisebb, kompaktabb garzon típusú lakásokat keresik, amiknek a mérete miatt alacsonyabb a havi bérleti díja, illetve a fenntartási költsége, főleg a fűtésszámlája.”
Mennyit ér meg a szülőknek a „jó szállás”?
A bérleti díjak ma kimondottan magasak, legalábbis a 2-3 évekkel ezelőtti árakhoz képest mindenképpen. Nyilván függ elhelyezkedéstől és minőségtől, hogy 1 négyzetmétert 2500 forint környékén lehet bérelni vagy ez az ár 4000 forint fölé kúszik – bár utóbbi Ditróy Gergely szerint új építésű vagy kiemelkedő lokációjú ingatlanok és külföldi diákok esetén jön szóba leginkább.
Somáék a 2010-es tanévben az egyszobás lakásért 65 ezer forintot fizettek, ezt dobták háromfelé. „Ez a VIII. kerületben volt, a Horváth Mihály téren, még a teljes dzsentrifikáció, meg az Airbnb előtt. Valószínűleg már drágább” – magyarázza. A másik, szép emlékű lakás a Rákóczi úton volt, azt hárman 60 ezerért bérelték. „Már az is drágább lenne sokkal, sőt az ismerősöm pont azért rakott ki minket, mert külföldieknek akarták kiadni jópénzért.” József ma, Újbudán, méretarányosan, mindennel együtt havi 40 ezer forintért lakik. Egy ürömi 30 m2-es bérlemény rezsivel 60 ezer forintba kerül havonta Antinak és a menyasszonyának.
A saját lakás egyetemi évek alatt a legtöbbeknek csak álom, marad a bérlés és ebbe tulajdonképpen a kollégiumi elhelyezés is beleszámít. „A saját lakás-projekt annyira esélytelen, hogy majd csak akkor kezdek el gondolkozni rajta, ha visszafizettem a 2,5 milliós diákhitelem, amit nem is a tandíjhoz vettem fel, hanem a megélhetéshez, mert szüleim nem igazán tudtak támogatni ilyen szinten sem” – mondja Soma, akinek helyzete egyáltalán nem egyedi.
Laura szülei azonban jó befektetést láttak a lakásvásárlásban még 2012 végén és mindenképpen hosszútávon gondolkodtak. Olyan lakást kerestek, ahol egy társ vagy később akár egy kisbaba is elfér. Számításba vették, ha esetleg a lányuk máshol akar majd élni, a lakást egy jó környéken, jó közlekedés mellett akkor is ki lehet adni. Így vették meg az újbudai, 56m2-es 1 szoba+nappalis ingatlant, amelyet mindenféle festés, átalakítás nélkül egy évre rögtön ki is adtak, hiszen ebből akarták fizetni a felújítást. A bérlőtől 2012-ben havi 80 ezer forintot kértek, most ez az összeg lehetne akár 160-200 ezer is.
Laura és a szülei ma is jó döntésként tekintenek a lakásvásárlásra. Miért ne tennék, hiszen jelenleg a környéken 6-8 millió forinttal több a 30nm-es lakások ára is, mint amennyit 4 éve fizettek az 56m2-ért.
Ráadásul az most, az egyetem elvégzése után, munka mellett spórolni is tud a kezdő fizetésből, nem úgy, mint sok barátja, akik fizetésüknek sokszor több mint a felét lakbérre költik.
Lauráéknak nem volt szükségük hitelre a lakásvásárláshoz, de 
a magas lakásbérleti díjak miatt felmerülhet a kérdés, hogy talán még a hitelből finanszírozott lakásvásárlás is jobban megéri, mint a lakásbérlés.
Az aktuális számítások szerint egyértelműen igen. Tíz éves időtávon a lakásbérlés és ugyanannak a lakásnak a hitelből történő megvásárlása között akár tízmillió forintos költségkülönbség is lehet, az utóbbi javára.
Ditróy Gergely szerint „ha tisztán számok alapján akarunk dönteni, és az átlagot nézzük, akkor inkább a vásárlás felé dől a mérleg. Főleg, ha olyan lakást veszünk, ahol esetleg 1 szobát valaki másnak még ki is tudunk adni, vagyis a saját havi bérleti díjunkat törlesztőbe rakjuk, és valakitől még pluszba kapunk pénzt havonta. A matek, ahogyan a lakáspiacon minden egyes alkalommal, mindig teljesen egyedi és nem általánosítható. Fontos, hogy mennyiért tudnánk bérelni, mennyi önerőnk van (van-e egyáltalán), milyen kondícióval tudunk hitelt felvenni, milyen vélt alternatív hozamot bukunk azzal, ha az önerőt nem máshova fektetjük be, stb., stb.. Egyszóval a jó döntést mindenki saját maga tudja meghozni, de tény, hogy érdemes elgondolkodni bérlés helyett vásárláson.”
Rövid, hosszú, fehér, fekete, szürke?
„A hosszútávú kiadás, főleg ha megbízható bérlőket találunk, egy kényelmes, biztos, és tervezhető bevétel. Sokak számára ez többet ér az esetleges magasabb bevételnél is. Itt is minden az egyénen múlik, hogy mennyire kockázatkerülő. Persze a lakás állapota és elhelyezkedése is komoly befolyásoló tényező lehet. Például egy csepeli panellakást, vagy egy cinkotai családi házat inkább hosszú távon érdemes kiadni” Ditróy Gergely szerint. A rövidtávú lakáskiadás, airbnb-zés egy külön műfaj, technikailag szálláshely szolgáltatásnak minősül és más szabályok alá esik.
A hosszútávú lakáskiadásnál is sokan megkerülik a szabályokat. Soma azt mesélte, hogy az első két albérletnél volt szerződés, az elsőnél kaució is, de készpénzben kellett adni a pénzt, valójában „feketén ment az egész.” Anti „erről nem szeretnék beszélni”-je is valami ilyesmit takarhat. Ditróy Gergely mégis egy megfelelő tartalmú és érvényes bérleti szerződés megkötését ajánlja: „ha ez nincs, akkor legyen az vadidegen vagy jóbarát, komoly kockázatnak lehetünk kitéve, ami a teljes bevételi elvárásunkat megboríthatja.”
Pillantás Bécsre
Amina Bécsben tanul zenét. Ez kicsit megnehezíti a lakásbérlést, hiszen otthon is gyakorol. Az ideális lakás éppen ezért egy régi, vastag falú, hatalmas belmagasságú polgári lakás lenne a számára, ahol nem hallanák őt a szomszédok. Egyelőre ilyet még nem talált, úgyhogy az ismerős szempontok szerint választott magának albérletet: egyetemhez közeli kerületben legyen vagy valahol a „világhírűen” szuper bécsi tömegközlekedés egyik csomópontjánál, sétatávolságban pedig élelmiszerüzlet, drogéria, piac.
Az adminisztratív dolgokat teljesen online intézték a főbérlővel: „A megállapodás után elküldtem az adataimat a főbérlőnek, aki pár napon belül elküldte az emailemre az új bérleti szerződésemet, benne megemlítve a megszokott 3 havi kauciót, amit szintén online utalással rögtön át is kellett utalnom. Az én esetemben nem volt közvetítői jutalék, de ha jól tudom, ez további 2 hónapi bérleti díj kifizetését jelenti. A havi díjat is a megadott számlaszámra kell utalnunk, ebben az összegben minden költség benne van, egyedül az internet van a mi nevünkön.”
Amina szívesen lakna egyedül, de ezt egyelőre nem engedheti meg magának: „egy számomra megfelelő lakás, jó környéken, rezsistül alaphangon 5-600 euró lenne havonta. Jelenleg hárman bérlünk egy kb. 70m2-es lakást. Mindenkinek van külön szobája, modern fürdőszoba és konyha, amit majdhogynem nappaliként használunk.” Amina 330 eurót fizet havonta és elégedett. Azt mondja, a bécsi árak nyugat-európai viszonylatban még mindig viszonylag kedvezőnek számítanak. Viszont saját lakás vétele magyarként elérhetetlennek tűnik. Mostani lakókörnyezetében egy apró kis garzonlakás 100.000 – 120.000 eurónál kezdődik.
A cikket a Brand & Content készítette a Biggeorge Property Zrt.  megbízásából, nem az Index szerkesztősége. Arról, hogy mi is az a támogatói tartalom, itt olvashat részletesebben."
Hungary,2016-10-07,Index.hu,https://index.hu/gazdasag/2016/10/07/rossz_hirunk_van_a_robotok_megsem_veszik_el_a_munkajat/,Rossz hírünk van: a gépek mégsem veszik el a munkáját,"Egy új kutatás szerint a munkafolyamatok automatizálása nagy átlagban nemhogy nem veszi el az emberek munkáját, hanem új munkahelyeket is teremt, csak legfeljebb más munkakörökben. Azaz elvileg nem kell félni a robotoktól, vagy legalábbis nem mindenkinek. Az itthoni foglalkoztatás jelentős részét adó gyári munkák ugyanis mindenképpen veszélyben vannak, az itt dolgozókat pedig csak jobb oktatással és felnőttképzéssel lehet megmenteni. Magyarország mégis valamiért a gyártósorokban hisz a humán tőke fejlesztése helyett.
Ha már arra készült, hogy csak néhány év, és a számítógépek meg a robotok kiváltják az emberi munkaerőt, ön pedig a feltétel nélküli alapjövedelemnek köszönhetően tétlenül szürcsölheti a borocskát Balaton-felvidéki házának teraszán, sajnos van egy rossz hírünk: ez jó eséllyel nem így lesz.
Hiába hallani ugyanis mindenhonnan, hogy az automatizáció elveszi a munkát, és hogy nemcsak a gyártósorokon, hanem lassan a szellemi foglalkozásokban is gépekre, jobban mondva mesterséges intelligenciát alkalmazó programokra cserélik majd le a hús-vér dolgozókat. Ezek egyelőre inkább elméleti feltételezések, mint a valós adatokra, tényekre támaszkodó helyzetértékelések.
Olyannyira, hogy egy friss kutatás arra jutott: ha megnézzük a valós adatokat, akkor az látszik, hogy ez a feltevés egész egyszerűen nem igaz, vagy legalábbis nem ebben a formában. Eszerint az automatizáció nemhogy nem csökkenti, hanem közvetett hatásaival együtt kifejezetten növeli a foglalkoztatást.
Azonban ez csak az érem egyik oldala, a másik nagy elmélet, azaz hogy a technológia növeli a vagyoni egyenlőtlenségeket, mégis igaz. Aminek az oka, hogy az automatizálás elsősorban jól fizető, de magasabb képzettséget igénylő munkahelyeket teremt, miközben rosszabbul fizető, alacsonyabb képzettséget igénylő munkahelyeket számol fel, tehát a szegényebbeket teszi még szegényebbé.
Ebből a szempontból pedig Magyarország számára azért továbbra is eléggé valós veszélyt jelent a dolog, hiszen a kormány gazdaságpolitikája láthatóan az alacsony hozzáadott értékű gyártósori állások számának növelésére irányul, ezek azonban pont az automatizálásnak leginkább kitett munkakörök.
Fotó: Varga György
Hogyan is néz ki a gépi gazdaság?
A tanulmány szerzője, James Bessen, a Bostoni Egyetem professzora szerint az eredmények megértéséhez nem árt tisztázni, hogy pontosan mit is értünk automatizáció alatt, és a technológiai fejlődés hogyan is hat valójában a foglalkoztatásra.
Elsősorban természetesen arról van szó, hogy a gépek egyes munkafolyamatokat részben vagy teljesen átvesznek az emberektől, és emiatt ezen munkák elvégzéséhez kevesebb munkaerő kell. Ezzel csökken a munkaerőigény, tehát várhatóan a foglalkoztatás is.
Azonban emellett a technológiai fejlődés akár teljes termékcsoportokat is szükségtelenné tehet, például az autó megjelenésével fokozatosan eltűntek a lovaskocsi-gyártók, ahogy a lótenyésztők üzlete is zsugorodni kezdett. Ez egyfelől tehát elsorvaszt egész ágazatokat, másfelől azonban újakat teremt, hiszen mára az autóipar számos országban, így hazánkban is húzóágazat.
A technológiai fejlődés átalakítja azokat a kereteket is, amelyek között a munka folyik. Például a telekommunikáció és az internet fejlődésével egyre több minden válik kiszervezhetővé külföldre, ami azt jelenti, hogy egy adott feladatot a továbbiakban más emberek végeznek majd el, mint akik jelenleg végzik.
És az információs technológia egész új piacokat is kialakíthat, ilyen például az Airbnb vagy az Uber.
Nem csak vesznek, hoznak is
Ezekből egyedül az első verzió, a munkafolyamatok automatizálása az, amely mindenképpen csökkenti az emberi munkaerőre való igényt, a többi nem feltétlenül. De általában az automatizálás sem teljes, csak részleges, azaz csak ritkán tűnnek el miatta teljes foglalkozások. Az Egyesült Államokban Bessen kutatása szerint például 270-ből csak egyetlen regisztrált foglalkozás szűnt meg teljesen 1950 óta, mégpedig a liftkezelőké.
Fotó: Joe Raedle
Azonban a részben automatizált munkakörökben sem feltétlenül igaz, hogy a gépek elveszik a munkát, sőt egyes esetekben akár növelik. Míg például az utóbbi évtizedekben megsokszorozódott a bankautomaták száma, ezzel nemhogy csökkent volna, de kifejezetten nőtt a bankfiókokban dolgozó alkalmazottaké.
Másrészt az automatizálás sokszor nem kifejezetten pusztítja, inkább csak átformálja a munkaerőigényt. Így például ma már nem nagyon vannak nyomdai szedők, helyettük viszont jóval több grafikus van, miután utóbbiak jóval hatékonyabban tudják elvégezni ugyanazt a munkát a technológiai fejlődésnek (azaz a számítógépnek és a grafikai szoftvereknek) köszönhetően.
Azaz Bessen szerint a fő baj ""a robotok elveszik a munkát"" érvrendszerre épülő narratívával, hogy nem veszi figyelembe az automatizálásra adott gazdasági-foglalkoztatási reakciókat. Márpedig ebben az esetben a piaci jóval rugalmasabb annál, minthogy simán csak eltűnjenek a munkahelyek valamiféle fekete lyukban.
Nem levált, helyettesít
Bessen a kutatásában konkrétan azt vizsgálta meg, hogy a növekvő számítógép-használat milyen hatással van a munkaerőigényre az Egyesült Államokban. Abból indult ki ugyanis, hogy egy adott szakmán belül minél többet dolgozik gépen egy adott ember, annál inkább automatizált az, amit csinál.
Ebből pedig az jött ki, hogy
Egyrészt a több gépet használó, tehát a magasabb szinten automatizált foglalkozásokban nemhogy csökkent, hanem az átlagnál is gyorsabban nőtt a foglalkoztatás. Tehát a bankautomata és a bankfióki dolgozó példája inkább átlagos, mintsem kivétel.
Másrészt nagyon nagy a helyettesítési hatás, ami magyarul annyit tesz, hogy a technológiai fejlődés miatt egyes munkakörökben csökken a foglalkoztatás, de eközben más, ahhoz hasonló terméket előállító, viszont hatékonyabb munkakörökben nő. Azaz nem a gépek veszik el a munkát, hanem más emberek, akik gépeken dolgoznak, például ahogy a grafikusok a szedőkét.
A kettőt együtt számolva a számítógép-használat 0,45 százalékos foglalkoztatási növekedést jelent, ami nem jelentős, na de nem is negatív.
Ettől még egyenlőtlen
Ettől függetlenül azonban az is látszik, hogy az automatizálást leginkább az alacsonyan képzett, szegényebb rétegek sínylik meg. Ha ugyanis jövedelmi szint szerint nézzük az adatokat, akkor az látszik, hogy a számítógép-használat elterjedésével csökken az alacsonyabb fizetésű munkahelyek száma, miközben nő a közepes- és magasabb bért kínáló állásoké.
Fotó: Ken Cedeno
Ez abból fakad, hogy az alacsonyan képzettek munkáját jellemzően könnyebb teljes mértékben automatizálni. Ami nem lenne probléma, sőt kifejezetten hasznos lenne, ha ezek az emberek az alacsonyan fizető munkahelyekről a technológiai fejlődésnek köszönhetően a magasan fizető munkahelyek felé tudnának özönleni. Azonban általában nem ez a helyzet: miközben a munkavállalókkal szembeni képzettségi követelmények nőnek, pont az emiatt kiszolgáltatottabbá váló szegényebb rétegek azok, akiknek jóval kevesebb lehetőségük van fejleszteniük képességeiket.
Ebből pedig az következik, hogy nem elsősorban a technológia ellen kellene harcolni, hanem azért, hogy egy jobb oktatási és felnőttképzési rendszerrel segítsék új, technológiailag fejlettebb környezetű, és ezzel együtt többet fizető munkahelyhez azokat, akik leginkább ki vannak téve az automatizálás veszélyének.
Így például Magyarországnak is inkább arra kellene törekednie, hogy minél több, a technológiát használni képes kiművelt emberfője legyen, nem pedig arra, hogy minél több gyártósor települjön az országba, mert az utóbbiakra nem lehet hosszú távon alapozni, előbbiekre azonban annál inkább."
Hungary,2016-09-28,Index.hu,https://index.hu/bcs/2016/09/28/budapest_es_magyarorszag_turista_szemmel_lakasberles_vagy_airbnb/,Hogyan forgatta fel az Airbnb a turisták és a lakástulajdonosok életét?,"Andrea genovai, sok olasz honfitársához hasonlóan ismeri és imádja a Pál utcai fiúk című regényt, meg a magyar fővárost. Ősszel Magyarországra készül, hogy 10 év után ismét lefotózza a kultikus könyv utcanév-tábláját és újra felfedezze Budapestet. Amikor utoljára itt járt, egy olcsó belvárosi hostelben lakott 5 napig, de most nem is volt kérdés, hogy az Airbnb-n keresztül foglal szállást.
Airbnb: felfújható matrac és ambíció
Az Airbnb Budapesten
A vendégek
Szoba kilátással: fehéren vagy feketén
Hosszútáv vagy rövidtáv: albérlet vagy airbnb?
Airbnb: felfújható matrac és ambíció
Az Airbnb-ben ma már csak a név emlékeztet a kezdeti egyszerű, „városi nomád” körülményekre: az egykori startup olyan otthon-megosztó birodalommá fejlődött, amely átírta az emberek gondolkodását az utazásról, felforgatta a szállodaiparban leosztott lapokat és billiós jövedelmet szerezett alapítóinak.
Felfújható matracok, konferencia és kreativítás – így kezdődött minden San Fransiscoban 2007-ben. Brian Chesky és Joe Gebbia, az Island School of Design frissdiplomásai egy kis pénzkiegészítésre vágytak.
A városban design-konferencia készülődött, nekik pedig volt pár gumimatracuk, felesleges helyük és szívesen ajánlottak reggelit kedves idegeneknek: így jött az ötlet, hogy éjszakánként 80 dollárért megosszák otthonukat.
Barátokat, ismerősöket agitáltak, hogy kiadó szobájukat, ágyukat dobják fel a rohamtempóban létrehozott airbedandbreakfast.com-ra. De első kísérletük a vendéglátók és a vendégek összekötésére inkább bukás volt, mint átütő siker: rajtuk kívül csak hárman csatlakoztak matrackiadóként.
A többségnek abszurdnak tűnt az ötlet, hogy pár email után átadják a saját lakásuk kulcsát valakinek, akit előtte sohasem láttak és a másik oldalról ugyanígy ott volt a bizonytalanság: beköltözni néhány napra egy idegenhez? És sikerült nekik! 2014-ig kb. 20 millióan (ebből 10 millióan 2014-ben) követték a san fransiscoi srácok példáját. Az Airbnb ma már több helyet kínál, mint a Hilton Worldwide vagy az InterContinental Hotels Group világszerte.
A társadalmi változások, a közösségi média szerepének alakulása sokat segített az Aibnb-nek. Amikor az emberek úgy osztják meg a legintimebb gondolataikat, pillanataikat és fotóikat távoli ismerősökkel vagy akár idegenekkel is, ahogy az egy évtizeddel ezelőtt elképzelhetetlen lett volna és amikor egyre inkább terjed az online felületen történő vásárlás – akkor a bizalmi küszöb is alacsonyabbra helyeződik, könnyebben nyílnak az ajtók. Ráadásul a megosztáson alapuló gazdaság valahogy trendi is lett a válság utáni költség-tudatos fogyasztók szemében.
Az alapítók szerint „Airbnb-élmény” függést okoz, aki egyszer átélte, már nem akar mást és a barátait is meggyőzi arról, hogy „az idegen csak egy olyan barát, aki eddig még nem aludt a pótágyadban.”
Chesky és Gebbia ma is a cégben dolgoznak, filozófiájuk szerint „az Airbnb sokkal több, mint egy kiadó hely. Az emberekről és a tapasztalatokról szól. Arról, hogy a nap végére összehozzuk a világot. Nem csak egy szobát kapsz, az odatartozás érzését kapod.”
Az Airbnb valójában nem előzmények nélküli. Ott van például az 1949-ben (!) alapított Servas és a 2004-ben indult Couchsurfing – mindkettő non-profit alapon működik napjainkban is és az emberek, kultúrák közötti kapcsolatot építi a közös élmények révén. Lényegében Airbnb – pénz bevonása nélkül.
Az Airbnb Budapesten
Befektetői szemmel A rövidtávú lakáskiadás, bár még mindig stabil befektetésnek számít, rengeteg energiát és időt igényel a lakástulajdonostól. Vannak, akik emiatt elállnak a befektetésből, de a piac az ő igényeikre is reagált: találkozhatunk olyan beruházókkal, akik amellett, hogy felépítik a lakóházat, az adásvétel után menedzselik a bérbeadási folyamatot a tulajdonos helyett. Általában kétféle, garantált illetve bevételarányos fizetési konstrukció közül választhatnak a befektetők. A garantált hozam mértéke nagyban függ a befektetésre vásárolt lakás elhelyezkedésétől, nagyságától, a bérbeadás időtartamától valamint attól is, hogy melyik ingatlanfejlesztőnél kívánjuk kamatoztatni a pénzünket. Ebben az esetben nagy eltérések nincsenek, átlagosan 6%-os hozamot tudunk elérni ezzel a befektetési típussal. A másik, bevételarányos bérleti konstrukció azonban jelentős különbséget mutat: átlagosan 8-10% közötti hozamot érhetünk el, és egy nagyobb léptékű befektetésnél nem mindegy, hogy ezen belül milyen irányban mozdul el a mérleg nyelve. Amint az elnevezésből is kitűnik, a bevétel nagyban függ a lakás éves bérbeadottságától, de ezen kívül a bérbeadásmenedzsment szolgáltatói között is nagy különbségeket találunk. A Biggeorge Property Zrt. lakásainál a hozam a 12%-ot is elérheti. A cégnek jelenleg egy olyan futó belvárosi fejlesztése van, amelybe be lehet még kapcsolódni, a Dob utcában található Elisabeth Residence társasház, ahol még 30 lakás elérhető. Nemcsak a hozamok tekintetében, de elhelyezkedése révén is ideális célpontja a befektetőknek. Ezt mutatja a belvárosi, City Collection portfólióba tartozó többi projektjük is: a már átadott Garibaldi 4, és a Broadway Residence, ahol még egy lakás elérhető. Mindezek mellett további újabb beruházásokat is terveznek - például a XIII. kerületi 131 lakásos Dagály Residence - de nem érdemes várni, hiszen a belváros népszerű környékein nagyon nehéz jó minőségű és új építésű lakást találni. Aki ilyen beruházásra vágyik, annak sietnie kell, hiszen a projekteket általában már az átadás előtti egy-másfél évben 100%-ban előértékesítik.
Az Airbnb szerint Budapesten akár 48 502 forintot kereshetünk egy hét alatt otthonunk megosztásával és ötezernél többen meg is próbálják – közülük sokan abban a reményben, hogy gyorsan sok pénzt kereshetnek.
Bár az Airbnb számára ma is fontosnak tűnik a társadalmi felelősségvállalás és a közösségélmény, (szállás mellett egész élménycsomagot kínál a site: listázza a legjobb kávézókat, bisztrókat, programokat), a mindennapokban ez mégiscsak üzlet, sőt komoly piaci tényező.
Ditróy Gergely, az otthontérkép.hu szakértője szerint „a rövidtávú lakáskiadás (pl. Airbnb) a 2013-ban kezdődő lakáspiaci árnövekedés egyik legkomolyabb indikátora volt. A 2 éve tartó árnövekedésnek a pesti belváros, a készpénzzel vásárló befektetők és a rövidtávú lakáskiadáson elérhető hozam voltak a legfontosabb elemei. A jellemzően fapados járatokkal, 2-3 éjszakára Budapestre érkező fiatalabb korosztályt képviselő nyugat európai turisták számára a pár napra kivehető 2-től akár 8-10 személyt is befogadni képes lakások a tökéletes megoldást jelentették az olcsó, de jó helyen lévő szállásigényük megoldására. De ez csak a kezdet volt. Ma már a világon mindenhonnan és minden korosztályból, nem csak az olcsó megoldásokat kereső, hanem a miliőt szerető turisták célpontjai a belvárosi lakások szerte a világban.”
A turisták körében egyértelműen a főváros a legkedveltebb célpont, azon belül is a belső kerületek (V.és VII.), ahonnan mind a város főbb nevezetességei, mind a szórakozóhelyek és különféle szolgáltatások csak egy karnyújtásnyira találhatóak. András egy Váci utcához közeli lakást ad ki az Airbnb-n keresztül. A lakást befektetésként vette évekkel ezelőtt. Szinte az utolsó hullámban jutottak hozzá a 45m2-es apartmanhoz, hiszen éppen a lakáskiadás miatt a használt lakások ára 2013 vége óta a pesti belvárosban 50%-nál is nagyobb mértékben növekedett. A lakást először felújították, közben szembe kellett nézniük a nehézkes közös képviselővel és az aggódó szomszédokkal. Bár valószínűleg nem tudott róla, de András pontosan úgy járt el, mint az Airbnb-n leírt „felelősségteljes házigazda,” aki jó viszonyt ápol a lakóközösséggel és a szomszédokkal. Másrészt ugye az Airbnb-közösségben a lakás- vagy szobakiadó elvileg „egy helyi élmény házigazdája,” megmutatja a város rejtett kincseit, eldugott parkokba vagy múzeumokba cipeli a vendéget és új receptet tanít az utazónak. Ezt András nem tette, mert egyszerűen nem volt erre igény .
András egyébként komolyan veszi az Airbnb-zést, stand by módban tölti a napjait (ami nem is olyan könnyű, hiszen van munkahelye is), rögtön a telefon felé mozdul, ha bevillan egy üzenet, hogy hamar válaszolhasson. Foglalást nem mond le. Munka után takarít, rendet rak. Szerencsére eddig még sikerült úgy intéznie, hogy át tudta adni a kulcsot az érkező vendégeknek, habár ez nehéz kérdés – ma már külön vállalkozások szerveződnek ilyen feladatok átvételére. Andrásnak sikerült is megszereznie a legmegbízhatóbbaknak járó Superhost minősítést és rengeteg 5 csillagos véleményt. Azt mondja, kimerítő az állandó készenlét a munka mellett, fárasztó a barátok közül felállni egy vendég miatt, de ha ezeket másra bízná, nem érné meg a lakáskiadás.
Márti egy évig Airbnb-zett, most eladta Keleti-pályaudvar környéki lakását. Azt mondja, ha az újat felújítja, talán ismét belevág:
""Gyakorlatilag csak jó tapasztalataim voltak. Szerintem az, hogy feedbacket ad egymásról a két fél, elképesztően hatékony motiváció, hogy mindenki a legjobb arcát mutassa.""
Ő részese volt az Airbnb-érzésnek is: „eleve az egésznek van egy nagyon jó hangulata, tényleg mintha egy élő és működő közösség vagy klub tagjai lennének, akik ebben benne vannak. Egyfajta bizalmat is ad, hogy leinformálható embereket fogadsz, nem vadidegeneket az utcáról. Persze vendégfüggő is volt, de általában baráti volt az alap hangvétel, ha fel is merült probléma, normálisan sikerült megoldani. Általában az érkezők sokat kérdezgettek helyi tudnivalókról, milyen programokat ajánlok, hogyan jutnak el ide-oda stb. Így már egy idő után fel is volt szerelve a lakás térképpel, kis programfüzetekkel stb. Igazából elég szórakoztató volt, mintha egy minihotelem lett volna.”
Márti és András is beszámolt a szezonalitásról: főleg a nyári hónapokban és persze szilveszterkor van pörgés. Sok vendég csak 1-2-3 napra jön, útban valahová, vagy városnéző hosszúhétvégére és persze ott vannak a fesztivál- és bulituristák. Na meg persze ott vannak a digitális nomádok: ők azok, akik helytől teljesen független munkát végeznek (különös ismertetőjelük Ditróy Gergely szerint, hogy „csak laptop, internet és kávé kell nekik”) és közben bejárják a világot. Velük amúgy szerencséje lehet egy házigazdának, akár egy gázhálózat-cserét is le lehet vezényelni a tartózkodásuk alatt minden feltűnés nélkül. „Nagyjából három napig ment a munka, szétszedték-összerakták a rendszert a gázszerelők, óriás por lett és gondolom a zaj sem volt semmi. A srác meg rezzenéstelenül dolgozott tovább a nappaliban, egyáltalán nem érdekelte az egész és a feedback-ben leírta, hogy sehol se érezte még ilyen jól magát” – mesélte a Márti.
A  vendégek
Az olasz, Pál utcai fiúk-rajongó Andrea fapadossal repül Milánóból Budapestre, ahogy rengeteg más városlátogató-, buli- vagy (fog)orvosi turista is. Ő egy VIII. kerületi apartmant foglalt le, ez fontos volt neki a könyv miatt. A képek, az ár-érték arány alapján döntött.
Érdekes, hogy egy külföldi néha mennyire más szemmel tekint a mi mindennapjaink helyeire. Márti mesélte, hogy két brit vendégét teljesen lenyűgözte a Keleti-pályaudvar környéke: „nem győztek áradozni, hogy milyen csodálatos az építészet a környéken
 - azt tudni kell, hogy budapesti szemmel ez az utca egyáltalán nem számít szépnek vagy különlegesnek, kicsit lepukkant is.”
Persze vannak, akik inkább szállodába mennek, például Viktor: „nem igazán szeretek mások otthonába beköltözni, olyan mintha vendégségbe mennék, nincs meg az a távolság, nem tud úgy feloldódni az ember. Például azt se szeretem nagyon, ha családi apartmanban van a szállás. Pedig nincsenek rossz tapasztalataim ezzel se, Ausztriában kétszer is voltam olyan helyen, ahol az alsó szinten laktak a háziak és nagyon kedvesek voltak. De mindig benne van az emberben az, hogy ez mások lakása, háza, hogy viselkedni kell, nem érhetsz haza későn stb. Szóval más az érzés, ha hotelbe vagy motelbe mész, nem kerülsz bele másnak az intimszférájába.” 
Szoba kilátással: fehéren vagy feketén
A lakáskiadók között becslések szerint 60-70 százalék lehet a feketézők aránya, ennek oka az adózási rendszer körmönfontságában kereshető. Márti így emlékezett a 2014-2015-ös rövidtávú lakáskiadási (Airbnb) helyzetre: „mindenképp legálisan akartam csinálni. A NAV-nál ahányszor utána érdeklődtem, annyiszor mást mondtak, látszott, hogy nem tudják sehova se tenni. Ebből kellett kisakkozni a saját szakállamra, hogy akkor hogyan is adózzak utána, de nyilván így se volt semmi garancia, hogy nem köt bele valaki. Nagyon rossz, hogy hiába lennél jogkövető állampolgár, még neked kell erőlködnöd, és így sem garantált, hogy levédted magad.”
Vannak már olyan külföldi példák, például Amsterdam, ahol az Airbnb fizeti be az idegenforgalmi adót. Így a fekete apartmankiadás megszűnt, hiszen a városi önkormányzat így nyomon tudja követni, ki, mikor és hány napot adta ki a lakását Airbnb-n keresztül.
A magyarországi rövid- és a hosszútávú ingatlankiadás adózásában ad segítséget ez a táblázat. A témában képzéseket tartó és kalkulátort készítő blog felhívja a figyelmet arra, hogy körültekintően kell kiválasztani az adózási formát, mert az éves szinten akár több százezer forint adókülönbséget is jelenthet. Tovább növelheti az adóterheket az önkormányzatoknál fizetendő idegenforgalmi adó és egyes kerületekben az építményadó.
Hosszútáv vagy rövidtáv: albérlet vagy airbnb?
Márti mindkettőt kipróbálta és nem kér többet az albérletezésből: „nagyon fárasztónak találtam – azt a részét legalábbis, hogy állandóan könyörögni kellett a rezsiért, csúszások voltak a lakbérfizetéssel, volt bérlő, aki a komplett (energiatakarékos) villanykörtekészlettel együtt lépett le a lakásból stb.” És valahogy hosszútávon jobban ott motoszkál a lakáskiadó fejében a nyomasztó gondolat, hogy „valaki benne felejti magát a lakásodban és utána nem tudod kitenni.”
Viszont vannak olyan esetek, amikor mégis a hosszútávú lakáskiadás tűnik jobb megoldásnak. Mert hiába kereshetne valaki esetleg többet azzal, hogy fellövi a lakását az airbnb-re vagy a booking-ra, ha nem beszél jól legalább angolul, nem boldogul az internettel vagy nem tud stand by-üzemmódban létezni.
Az airbnb-nél a kiadó elvileg tud valamilyen idegen nyelven, de az is lehet, hogy találkozáskor derül rá fény, hogy csak ügyeset használja a Google fordítót. Bár van, amikor marad a nemzetközi „jelnyelv,” amikor a házigazda távol és vészhelyzet van. Mártinál így történt: „A vendégem este 11kor felhívott, hogy elment az egész lakásban az áram és furcsa égett szag van... Senki nem volt kéznél Budapesten csak egy nagynéni, aki viszont nem beszélt angolul, vele kísértettem oda egy szerelőt hirtelen, aki persze szintén nem beszélt semmilyen nyelven.”
És hogy az airbnb-zés jó befektetés-e egyáltalán? Ditróy Gergely, az otthonterkep.hu szakértője szerint: „Attól függ. Ha fel vagyunk készülve a dologgal kapcsolatos terhekre (fizikai, anyagi) és van már lakásunk, ami jó helyen van, megfelelő a beosztása, stb. akkor van remény. Ha a semmiből, lakásvásárlással együtt most vágnánk bele a lakáskiadásba, akkor pedig minden a 'matekon' múlik. Számoljuk ki, hogy mennyi a teljes ráfordításunk (lakás vételár - esetleg hitelköltség pluszban, illeték, ügyvéd, felújítás, stb.) és kalkuláljuk ki azt, mennyit kereshetünk a kiadással (levonva a költségeinket, amik 20-30% is lehet a bevételhez képest) és ha azt látjuk, hogy a hozam még így is magasabb 5-6%-nál akkor érdemes lehet belevágni. Ezt azonban mindenki egyedileg illetve az adott ingatlanra szabva tudja csak jól eldönteni és meghatározni.” Összességében azt mondhatjuk, hogy már nem lehet az airbnb-vel akkorát kaszálni, mint a hype kezdetén, de hosszútávon kisebb, stabilabb hozamot érhetünk el a befektetett pénzért és energiáért.
A cikket a Brand & Content készítette a Biggeorge Property Zrt.  megbízásából, nem az Index szerkesztősége. Arról, hogy mi is az a támogatói tartalom, itt olvashat részletesebben."
Hungary,2016-09-26,Index.hu,https://index.hu/gazdasag/ado_es_koltsegvetes/2016/09/26/nem_tudja_a_nav_hogy_hany_ember_nem_adozik_lakaskiadas_utan/,"Nem tudja a NAV, hogy hány ember nem adózik lakáskiadás után","Nagyjából 240 ezer emberről tudja a Nemzeti Adó- és Vámhivatal (NAV), hogy lakáskiadással foglalkozik, de arról még becslése sincs a hivatalnak, hogy hányan adóznak a lakáskiadás után - írja a Világgazdaság. A lap kérdésére a NAV elárulta, hogy 2015-ben: 
kevesebb mint 240 ezer olyan magánszemélyről tudtak, aki lakást adott ki,
szja-bevallásokban ingatlan-bérbeadásból származó jövedelmet 72 ezren vallottak be, összesen több mint 60 milliárd forintot,
ami alapján egy bérbeadó átlagosan kicsit kevesebb, mint 70 ezer forintot keresett a lakásával.
Ez a 70 ezer forint elég soknak számít, mivel a költségeket is el lehet számolni, de a magas összeget az is magyarázhatja, hogy a drágábban kiadott lakásokról nagyobb arányban számolnak be az adóhatóság felé. Egy másik magyarázat erre az lehet, hogy a cégeknek kiadott lakások esetén a vállalkozásoknak kell adót fizetni, ha a kiadó magánszemély, így a NAV alapból értesül a lakáskiadásról.
Idén az év első hét hónapjában eddig 31 milliárd forintot fizettek be bérlők a költségvetésbe, ami több mint a fele a tavaly egész évben bevallott jövedelemnek. Ennek az összegnek maximum 15 százaléka adó. Ez alapján a lap szerint sokan lehetnek, akik nem adóznak magánszemélyeknek kiadott lakásaik után.
A KSH 2015 őszén készített tanulmánya szerint a háztartások 6 százaléka élt bérelt magánlakásban, ami nagyjából 250 ezer ingatlant jelent. Ehhez érdemes hozzávenni a 72 ezres adatot, akik között a lakásukat cégeknek kiadók is bőven szerepelhetnek. A NAV azt sem tudja pontosan, hogy a lakásukat hányan használják turisztikai célra."
Hungary,2016-09-25,Index.hu,https://index.hu/gazdasag/2016/09/25/a_het_amikor_a_jegybankba_bekoltozott_a_feminizmus/,"A hét, amikor a jegybankba beköltözött a feminizmus","Megszólalt Matolcsy barátnője, és azonnal megteremtette a jegybanki feminizmust; hajókázó gazdagokat halásztunk; a koreaiak először megfenyegették, aztán megmentették a karácsonyt; ukránok és afrikaiak fogják elárasztani Magyarországot; és még mindig nagyon keveset keresünk. Ez, sőt még ennél is több minden történt a héten a gazdaságban.
Tovább szövődnek a szerelmi szálak a jegybankban
Ha esetleg az utóbbi időben előfordult önnel, hogy nem tudta eldönteni, vajon az Index gazdasági rovatát vagy a Velvetet olvassa éppen, arról igazán nem mi tehetünk, hanem Matolcsy György kalandos szerelmi élete. A jegybankelnökről nemrég derült ki, hogy válik, ennek oka pedig új barátnője, Vajda Zita, aki korábban nemzetközi titkára volt az MNB-nél, most pedig az egyik jegybanki alapítványnál, a PAGEO-nál gazdasági igazgatóhelyettes. És mint kiderült, testvére is az MNB-nél dolgozik.
A héten maga Vajda is megszólalt a Figyelőnek. Az igazgatóhelyettes leszögezte, hogy ők összetartoznak Matolcsyval, de azt is hangoztatta, hogy ennek semmi köze előmeneteléhez. Szerinte csak azért bántják őt, mert nőként magas pozícióba került, ám ezt kizárólag szakmai tudásának köszönheti, hiszen ""mindig is független munkavállaló volt"". 
Miért ne lehetnénk mi, nők is gazdasági igazgatóhelyettesi pozícióban, amikor mi is ugyanannyit teszünk le az asztalra? 
– tette fel a kérdést Vajda, aki ezzel talán Magyarországon először behozta az amúgy a Fidesz és a kormány környékén nem kifejezetten népszerű feminizmust a jegybankkal kapcsolatos diskurzusba.
Az MNB alapítványai egyébként feljelentést tesznek a Vajda Zitáról szóló cikkek miatt, arra hivatkozva, hogy ő és családja nem közszereplők.  Ettől függetlenül a dologból soha nem is lett volna sztori, ha az MNB sajtósai nem kotyogták volna ki Matolcsy válását.
Azért a jegybank háza táján nem minden szólt a szerelemről, például Széchenyi István születésének 225. évfordulója alkalmából új húsz- és kétezer forintos emlékérméket adtak ki a héten. További jó hír az MNB rajongóinak, hogy elvették Rogán Antaltól a jegybanki propagandát, Matolcsyék így maguk döntik el, kivel szerződnek a zsíros kommunikációs melókra.
Mit tudunk a magyar vállalkozókról?
Tudja, mi a közös Matolcsy unokaöccsében, az Equilor brókercég vezetőjében, menő orvosokban, tanácsadókban és bankárokban? Mindannyian szeretnek vitorlázni! Hogy ki kivel ül egy hajóban, azt a K-monitor gyűjtötte össze, elég szemléletesen kirajzolódik rajta a magyar gazdasági elit.
Fotó: Szántó Áron / MTI
Azonban az ilyen kreatív módszerektől eltekintve egyre nehezebb kibogozni, hogy mit üzletelnek a gazdag magyarok, ugyanis egyre homályosabban lehet csak feltérképezni, hogy valójában kik állnak egyes magyar cégek mögött.
És mi a helyzet a kevésbé gazdagokkal?
Hát sajnos az, hogy hiába a munkaerőhiány és a béremelkedés, az átlag magyar még mindig csak 170 ezer forintot keres, legalábbis a KSH statisztikái szerint. Ebben persze nincsenek benne a szürke- és feketegazdaságból származó jövedelmek, amelyek a magyar gazdaság mintegy ötödét teszik ki.
Mindenesetre a hivatalos számok alapján nagyon kevesen lesznek azok Magyarországon, akik például másfél milliót kaphatnak az államtól új elektromos autóra. A többség inkább szív, meg adóemelést kap a nyakába. És ha inkább buszra ülne, az sem biztos, hogy össze fog jönni.
Ettől függetlenül a kormány elképzelése szerint vannak, akiket még ezzel a bérszínvonallal is be lehet csalogatni az országba, ők pedig az ukránok. A héten ugyanis fény derült rá, hogy csenden több törvénymódosítással lehetővé tették, hogy gazdasági bevándorlók tízezrei jöjjenek dolgozni hiányszakmákba Ukrajnából.
Fotó: Koszticsák Szilárd / MTI
Nemcsak az ukránokra vadászunk, a kormány mint kiderült afrikaiakat akar betelepíteni Magyarországra, bár őket nem a munkaerőhiány miatt, hanem a pénzért.
Meg lehet nyugodni, lesz majd karácsony
Nemrég becsődölt a Hanjin dél-koreai hajózási cég, ami miatt több ezermilliárd forint értékű áru ragadt gazdátlanul a világtengereken. A kikötők ugyanis addig nem voltak hajlandók kipakolni a jellemzően lapostévékből, más háztartási elektronikai cikkekből és luxusruhákból álló rakományt, amíg a cég nem volt képes fizetni ezért.
A csődeljárás kapcsán teljes jogi és logisztikai káosz alakult ki, a legnagyobb koreai kikötőben például hatalmas hajódugót okoztak a rendezetlen viszonyok. Azonban péntekre csak sikerült összedobni a lerakodáshoz szükséges pénzt a Hanjin részvényeseinek, úgyhogy rövid távon legalábbis rendeződik a helyzet.
Aminek már csak azért is ideje volt, mert a szeptember jellemzően a világkereskedelem legforgalmasabb hónapja, ugyanis ekkortájt táraznak be a boltok a nyugati világban a karácsonyi rohamokra. A Hanjin csődje miatt pedig úgy tűnt egy ideig, hogy a koreai lapostévék nem fognak tudni eljutni a kereskedőkhöz, így pedig a vevőkhöz sem.
Nem hallgatjuk el a jó híreket
És ha az lett volna a benyomása a fentiekből, hogy a magyar gazdaságban minden rossz, hát hadd oszlassuk el a fekete felhőket!
Varga Mihály nemzetgazdasági miniszter ugyanis már 3 százalék fölötti növekedést vizionál, és bár ez per pillanat kicsit utópisztikusnak tűnik, legalább a múlt heti felminősítés pozitív hatásait már tényleg érezni.
Varga MihályFotó: Krizsán Csaba / MTI
Emellett szárnyal a magyar szállodaipar és dübörög a ferihegyi forgalom is, úgyhogy nem is csoda, hogy az olimpiai pályázatunkra is bőven jut pénz. Csillogni-villogni fog a békásmegyeri piac, jól megy a Molnak, tízezrével épülnek az új lakások, ingyenes állami nyelvtanfolyamok indulnak (bár erős fejetlenség mellett), és még a szotyi is olcsóbb lesz.
Ezekről sem érdemes lemaradni
Elindult Miértország című sorozatunk, aminek első részéből megtudhatja, hogy miért nem nyomtatunk annyi pénzt, hogy mindenkinek elég legyen. (Nem azért, mert gonoszak és irigyek a bankárok.)
Végre egy magyar világújdonság: két magyar nő megcsinálta az esküvőbiznisz Airbnb-jét.
Megnéztük, miért dőlt össze a CBA keleti bástyája, ahol megindult a csődeljárás.
A Paraktiker bebizonyította, hogy érdemes hinni a halottaknak.
Vége a világgazdaság aranykorának, szűkös 35 esztendő vár ránk.
Az Index megírta, a polgármester megelégelte, úgyhogy kirúgták az MNB pénzét sikkasztó kamulovagok kamuegyetemét Sümegről.
Rettenetes megnézni, hogyan néznek ki más nemzetek mozdonybüszkeségei a magyar mellett.
Varga Mihály nem bírja megadóztatni a Facebookot és a Google-t, pedig nagyon szeretné."
Hungary,2016-09-23,Index.hu,https://index.hu/gazdasag/2016/09/23/join_my_wedding_turistak_indiai_eskuvokon/,Két magyar nő megcsinálta az esküvőbiznisz Airbnb-jét,"Elsőre furcsának tűnhet, pláne magyar fejjel, hogy idegeneket engedjünk be az esküvőnkre, ami a legtöbb ember életében az egyik legmeghittebb családi élmény. Indiában viszont, ahol az esküvők inkább hatalmas és költséges népünnepélyre hasonlítanak, már sokkal logikusabb a rendezvény megnyitása turisták előtt, akik fizetni is hajlandóak a különleges élményért. Erre érzett rá két fiatal magyar nő, akik fél év alatt pályára állították az esküvőipar Airbnb-jét.
Esküvőkre járni szuper szórakozás, pláne, ha a házasulandó pár a miénktől nagyon különböző kulturális háttérrel rendelkezik, mert így a bulizás mellett egy csomó számunkra egzotikus hagyományt is megismerhetünk.
Csak hát általában az ember nem távoli országokban jár vadidegen emberek esküvőire, hanem a szülőhazájában rokonai és barátai lakodalmán vesz részt. Ezek ugyan többnyire jó bulik – a megható pillanatok után büntetlenül leihatjuk magunkat, találkozhatunk régen látott ismerősökkel, és vonatozhatunk a talajrészeg nagybátyánkkal Demjén Rózsira –, de kulturális izgalmakat biztosan nem várhatunk tőlük.
Azoknak viszont, akik utóbbira vágynak, egy magyar startupnak köszönhetően most már van lehetőségük pénzért távoli esküvőkre látogatni és ezeken keresztül testközelből megtapasztalni a helyi tradíciókat.
Esküvő mint turistaprogram
A Join My Weddinget két fiatal magyar nő, Párkányi Orsolya és Matécsa Márta találta ki 2015-ben. Párkányi már több mint egy évtizede Ausztráliában él, akkor ismerték meg egymást, amikor tavaly hazalátogatott. A vállalkozás ötlete úgy született, hogy elpanaszolta: mivel külföldön él, szinte az összes barátja esküvőjéről lemaradt, Márti pedig arról mesélt neki, mekkora élmény volt egy indiai esküvő, amelyre nemrég egy barátján keresztül eljutott.
A beszélgetés után mindkettejüknek ugyanaz jutott eszébe:
mi lenne, ha turistaként elmehetnénk idegen párok valódi esküvőire némi pénzért cserébe?
Az ilyen típusú kósza gondolatok mindenkinek ismerősek, én például heti szinten látok meg újabb és újabb piaci réseket, de utána persze nem kezdek semmit egyikkel sem.
Párkányi Orsolya és Matécsa Márta esetében viszont a felismerést több hónapos ötletelés követte, amelynek során kidolgoztak egy működőképes, mindkét oldal számára nyerő üzleti modellt arra, ami korábban maximum a Wedding Crashers című romkomból ismerős esküvői potyázás szintjén volt lehetséges.
Párkányi Orsolya és Matécsa MártaFotó: Join My Wedding
Igaz, nem a nulláról indultak: a BME-n műszaki menedzserként végzett Párkányi Ausztráliában a startupszcénában mozog, hat éve egy női innovátorokat segítő szervezetben dolgozik, és voltak korábbi vállalkozáskísérletei is.
Többféle dologgal próbálkoztam Ausztráliában a pogácsasütéstől a gyöngyből fűzött krokodilokra alapozott startupig. Ezek nem jöttek be, de sokat tanultam belőlük.
Matécsa pedig alapvetően stratégiai tanácsadóként dolgozik, jelenleg kisgyerekkel van otthon, így több ideje is volt a cég beindításán fáradozni, mint egy teljes állás mellett.
Miért éppen India?
A 2016 áprilisában elstartolt Join My Wedding nagyjából úgy működik, mint az Airbnb, csak a honlapra nem a lakásunkat, hanem az esküvőnket kell regisztrálni kellő idővel az esemény előtt. Az érdeklődők az esküvő profiloldala alapján kiválaszthatják a legszimpatikusabbat, és befizethetnek rá, a cég bevételét a díjakból származó részesedés jelenti.
Meglepőnek tűnhet, de a Join My Weddinget egy olyan országban indították be, ahol egyik alapítónak sem volt különösebb beágyazottsága: Indiában. Matécsa Márta ugyan járt már ott egyszer egy esküvőn, él kint egy barátja, aki segítőként beszállt, de más nem kötötte őket az országhoz, és a vállalkozás sem helyben, hanem Ausztráliában van bejegyezve.
Azért döntöttek mégis India mellett, mert ott egy hagyományos esküvő igazi többnapos népünnepély és látványosság, amelyen keresztül a nyugati turisták rögtön belekeveredhetnek a dolgok sűrűjébe. 
Esküvők Indiában: hatalmas buli és hatalmas iparág
India azért is különösen jó terep egy ilyen szolgáltatás beindítására, mert az ottani esküvők mind méretre, mind jelentőségre sokkal nagyobbak az európaiaknál. Az országban sokféle etnikai, vallási és kulturális hagyomány él egymás mellett, így az egyes esküvők között markáns eltérések lehetnek, az viszont közös pont, hogy sokáig, akár napokig tartanak, rengeteg ember részvételével, és teli vannak izgalmas szertartásos elemekkel. A nagyobb városokban ma már többnyire európai értelemben vett szerelmi házasságokra kerül sor, vidéken még erős a családok által egyeztetett házasságok hagyománya.
Fotó: Join My Wedding
Ellentétben a nyugati esküvői hagyománnyal, amelyben a szűkebb baráti és családi kört szokás meghívni az esküvőkre, Indiában egy ilyen rendezvény a tágabb közösségnek szól, és vidéken különösen nagy jelentősége van. A násznép több néhány száztól több ezer főig terjedhet, befolyásosabb családok esetében akár 10 ezer főt is megmozgathat egy ceremónia, ilyenkor természetesen a vendégek legnagyobb részét közvetlenül nem ismerik a házasulandók, így a Join My Weddingen keresztül érkező turistáknak is könnyebb elvegyülni.
Mivel az esküvők többnyire nagyon bőségesek, jelentős költséget jelentenek a szervező családoknak, amit némileg kompenzál az esküvő megnyitásából származó bevétel. Az indiai esküvői ipar 40 milliárd dolláros iparág, évente több mint 11 millió esküvőt tartanak az országban.
Egy 1000 fős esküvőre átlag 20-30 helyet hirdetnek meg az oldalon – kb. ez az arány áll a kisebb és a nagyobb esküvőkre is –, a részvételi díj napi 100 dollár körül mozog, ami nagyjából megegyezik más egész napos túrák vagy kulturális programok árával Indiában. Ezért cserébe minden esküvői programon részt vehetünk, ehetünk amennyit bírunk, és több nap esetében szállást is kapunk érte. A pontos árra a házasodók tesznek javaslatot, de az összeget a Join My Weddingtől is ellenőrzi valaki, hogy az adott esküvőn kínált szolgáltatások alapján jól lőtték-e be.
Párkányi Orsolya és Matécsa Márta minden esküvőt regisztráló párral személyesen egyeztet, ez arra is lehetőséget teremt, hogy adott esetben kiszűrjék az olyan esküvőket, amelyek etikai problémákat vethetnének fel – például az Indiában még manapság is előforduló gyerekházasság –, de állítólag ilyenre eddig nem volt példa.
Jelenleg a két alapítón kívül csak két alkalmazott (ahogy ők nevezik, „nagykövet”) dolgozik a Join My Weddingnek, de ha ilyen ütemben lesz egyre népszerűbb a szolgáltatás, bővíteni kell majd a csapatot. A nagykövetek Indiában népszerűsítik a szolgáltatást turisták között, cserébe ingyen járhatnak esküvőkre.
Reklámra mostanáig nem költöttünk, a Join My Wedding híre inkább szájról szájra terjed a turisták és a házasulandó párok között is.
Villámgyorsan felfutott
A terjedésben persze nagy szerepe volt a médiának is, több külföldi újság foglalkozott már a céggel, az egyik esküvőre a BBC is elment forgatni, ami nyilvánvalóan jól megdobta az érdeklődést.
A honlap 2016. áprilisban indult, az első néhány regisztrált esküvőre még alig találtak jelentkezőket, most viszont már elkapkodják a helyeket az időben meghirdetett eseményekre. A célcsoport gyakorlatilag bármilyen nyugati turista, aki valami eredetibb programra vágyik, és ismerkedne a helyi hagyományokkal.
Amint kezdett híre menni a Join My Weddingnek, az utazási irodák is ráharaptak, az alapítók több céggel, köztük az egyik legnagyobb magyar irodával is tárgyalnak a lehetséges együttműködésről. És ha már Magyarországnál tartunk, arra is rákérdeztünk, nem tervezik-e magyar esküvőkkel is beindítani a szolgáltatást.
Az első világbeli országok lakosságára, így a magyarokra is inkább vendégként számítunk, azt tapasztaltuk, hogy a fejlődő országokban az emberek szívesebben nyitják meg az esküvőiket idegenek előtt.
De persze nem zárkózunk el az ötlettől, már volt is két magyar jegyespár jelentkezőnk, csak sajnos nagyon röviddel az esküvő előtt regisztráltak, így nem fogytak el a jegyek. Első körben még Indiára szeretnénk fókuszálni, az is egy 1,3 milliárdos piac, később meglátjuk, mi lesz, de mindenképp szeretnénk terjeszkedni.”
Egy jó ötlet kis befektetéssel is tarolhat
A Join My Wedding típusú cégek azért lehetnek inspirálók a saját vállalkozás beindításán gondolkodóknak, mert minimális kezdeti tőkeigénnyel rendelkeznek, viszont ha ügyesen csináljuk, hamar elkezdenek bevételt termelni.
Párkányi elmondása szerint mostanáig pénzt alig kellett a projektbe rakni, hiszen először csak egy kezdetleges honlapra volt szükségük, reklámnak pedig ott voltak a médiamegjelenések, amelyek pusztán az ötlet újszerűsége miatt jöttek egymás után. „Az esküvőszervezés nagyon tradicionális iparág, eddig kevesen próbálták megújítani, pedig most már létezik éves konferencia kifejezetten esküvős startupoknak”.
Fotó: Join My Wedding
Mostanra már a bevétel is elkezdett érzékelhetően nőni: Indiában december-január az esküvői főszezon, ha az erre az időszakra regisztrált esküvőkre elkelnek a jegyek, akkor gyakorlatilag össze is jön a két alapító akár éves megélhetését fedező összeg.
Időt és energiát persze bőven igényelt a cég beindítása, de ezek talán ma Magyarországon még mindig kevésbé szűkös erőforrások, mint a tőke. A terjeszkedéshez persze a továbbiakban még lehet szükség pénzre, ezért jelenleg az alapítók a pályázati lehetőségeket mérlegelik és esetleges befektetőkkel tárgyalnak.
„Sok magyar startup-inkubációs program bevesz nem Magyarországon bejegyzett cégeket is, így itthon és külföldön is nézelődünk” – mesélik. Párkányinak egyébként sok év külföld után pozitív csalódás volt a kifejlődőben lévő magyarországi startup-ökoszisztéma és a kezdő vállalkozók hozzáállása.
Mindenki nagyon kedves, sokan akár ismeretlenül, egy Facebook-kiírás alapján is szívesen segítenek a másiknak.
A Join My Wedding földrajzi terjeszkedésén kívül az alapítóknak további esküvőkkel kapcsolatos tervei is vannak. Az egyik egy esküvős crowdfunding-alkalmazás, amely kvázi az esküvőn fizikailag átadott készpénzt helyettesítené. Így a rokonok, barátok már az esemény előtt összedobhatnák a tervezett hozzájárulásukat a költségekhez és a pár közös életének megkezdéséhez."
Hungary,2016-09-23,Index.hu,https://index.hu/gazdasag/2016/09/23/durvan_sok_penzt_huzhatott_be_az_airbnb/,Durván sok pénzt húzhatott be az Airbnb,"Legalább 555 millió dollárt (152 milliárd forintot) tolhattak az Airbnb-be, írja a Fortune,  mindez egy 850 millió dolláros (232 milliárd forintos) tőkeemelés része. A Wall Street Journal szerint a Google és egy befektetési cég tették be az összeg nagy részét ebben az első körben. 
A hírek szerint az Airbnb jövőre se akar tőzsdére menni, de nem csak azért, mert elképesztő mennyiségű pénzt szeretnének nekik a befektetők enélkül is adni. Hanem, mert több régióban is szabályozási akadályokkal küzdenek, amiket előbb tisztába tennének. A New York-i szabályozási nyomásukért például lobbistákat vettek épp, és perekkel is fenyegetőznek.
Az Airbnb a világ egyik legnagyobbra nőtt startupja, vagyis korai fázisú vállalkozása, ahogy mi mondanánk. A vállalat értéke 30 milliárd dollár (8190 milliárd forint) körül lehet most."
Hungary,2016-09-10,Index.hu,https://index.hu/gazdasag/2016/09/10/roth_interju_market_design_nobel/,Isten teremtette a búzát. És az árutőzsdét?,"Azóta tervezünk piacokat a problémáink megoldására, mióta beszélni tudunk - mondja Alvin E. Roth, Nobel-díjas közgazdász, aki a Rajk László Szakkollégium díját átvenni jött Budapestre. A menekültkérdésben olyan piacra kéne törekedni, ahol a menekültek, és a befogadó országok véleménye is számít, és az utazásnak emberi körülményeket tudunk biztosítani. A Szilícium-völgyben is hódít a mikroökonómia, és kevésbé érdemes a politikusokra várni a komolyabb problémáink megoldásánál se, inkább el kell kezdenünk megoldani őket.
Tudja, hogy miről szavaz Magyarország nemsokára népszavazáson?
Igen, elég kemény módon feltett kérdésnek tűnik. Annyit lehet mondani, hogy egy kívülálló számára úgy tűnik, hogy másképp is meg lehetett volna fogalmazni.
Fotó: Huszti István
De ha a konkrét megfogalmazástól most eltekintünk, mit gondol az európai helyzetről piactervezéssel foglalkozó közgazdászként? Hogyan lehet a menekültekről elosztási problémaként gondolkozni? Vannak helyek akik befogadnák a menekülteket és a bevándorlókat is, vannak akik csak a képzetteket, mások csak a keresztényeket, a radikális iszlamistákból senki sem kér, és a beérkezők közül is sokan csak annyit tudnak biztosan, hogy nem akarnak rosszabbul működő európai országokban rekedni. 
Alvin Elliot Roth
Az erős matematikai alapokkal érkező Roth 1974-ben doktorált operációkutatásból a Stanfordon. Egyéb egyetemek után 2012-ig a Harvardon tanított, azóta visszament a Stanfordra.
Játékelmélettel, kísérleti közgazdaságtannal és piactervezéssel foglalkozik, utóbbinak egyik legnagyobb alakja.  A piactervezés a közgazdaságtan és a fordított játékelmélet keveréke, ahol úgy kell megtervezni a játékot, a piacot, hogy a szereplők a várt kimeneteket akarják majd maguktól dönteni. Nem csak elméleti szakember, a munkaerőpiactól az iskolaválasztáson át a vesetranszplantációkig számos területen a gyakorlatban is megvalósította a hatékonyabb elképzeléseit. Több tucat komoly díja van, közülük is kiemelkedik a 2012-es Nobel-díja (Lloyd Shapley-vel közösen) a stabil elosztás elméletéért és a piactervezésben bemutatott gyakorlati munkáiért. A Rajk László Szakkollégium diákjainak Neumann János-díját vette át nálunk.   
Ez igen fontos kérdés, de meg sem próbálok úgy tenni, mintha tudnám a jó választ. Amit biztosan tudok, hogy ha Európába akarok jönni, felülök egy repülőre, és biztonságosan megérkezem. Biztosan nem az a jó módja a migrációnak, hogy rengetegen kis csónakokon evickélnek át télen a tengeren. Egy olyan piacra lenne szükség, ahol a befogadó országoknak is számít a véleménye, az érkezőknek is, hogy hova szeretnének menni, de biztosan megakadályozzuk azt, hogy kisgyerekeket szállítsanak gumicsónakokban. Az USA-ban elég jól állunk a bevándorlókkal, a legtöbben az elmúlt pár generáció alatt érkeztünk az országba, és folyamatosan nagyjából tíz százaléknyi amerikai született külföldön. Folyamatos a bevándorlás az egész világból, a nagyapám orosz volt nekem is, a feleségem éppenséggel egyiptomi származású. Szóval nálunk is az kérdés, hogy hogyan alakítsuk a migrációt mindenki számára hasznos dologgá, hogyan fognak élni az érkezők, hol fognak lakni.
Ez ügyben mik a tapasztalatok?
Korábban az volt az ötlet, hogy lazán terítsük szét a migránsokat az egész országban, és akkor hamarabb fognak integrálódni. Akár mintha az egész schengeni övezetre gondolnánk Európában. Csak ez nem működött, mert a menekülteknek is volt elképzelése arról, hogy ők hol szeretnének élni. Szomáliában még nem tudták, hogy az USA-ban hol akarnak majd letelepedni, de amikor megérkeztek, megkeresték a rokonaikat, a szomáliai közösséget. Így lett egy nagyobb szomáliai közösség Maine-ben. Nem azért mert a hűvösebb, északi Maine hasonlít Szomáliára, hanem pusztán azért, mert ott már voltak kapcsolataik.
Vagyis amikor menekültekről beszélünk, nem csak egyénekről, hanem közösségekről is van szó, ez pedig az egész elosztási és integrációs problémát megnehezíti?
Igen. Például Kaliforniában ha tud az ember spanyolul vagy kínai (mandarin) nyelven, akkor már lesz munkája, miközben angolul tanul. Angolul persze mindenképp meg kell tanulni a boldoguláshoz, de Kalifornia jó hely lehet az életkezdéshez. Svédországban oda akarták telepíteni a menekülteket, ahol elég sok üres lakás akadt. Ez pedig északon volt, ahol svédek sem nagyon akartak élni. Ráadásul itt jellemzően erdőkben vagy bányákban volt munka. A menekültek viszont nem favágók vagy bányászok voltak, ezért nem is akartak ilyesmit csinálni egy kényelmetlenebb helyen. Ezzel párhuzamosan, a nekik szimpatikusabb déli Malmöben viszont már olyan sok menekült volt, ami akadályozta az integrációt. A menekültpolitikának ilyesmi feltételeket kell végiggondolni. A korábbiakkal ellentétben, amikor azzal számoltak, hogy némi átmeneti idő után majd hazamennek kivándorlók, Amerikából vagy az európai országokból nem nagyon fognak hazamenni. Szóval nem egyszerű politikai kérdésekben kell közösen dönteni.
Fotó: Huszti István
Mifelénk elég komoly szinteken is népszerű az a gondolat, hogy nekünk azért nem kell foglalkoznunk a fősodorbeli közgazdászok eredményeivel, mert ők vakon megbíznak a szabad piacban, a láthatatlan kézben, azt gondolva, hogy az majd mindent mindenhol megold, közben pedig nem is. A piactervezéssel foglalkozó közgazdászok viszont pont azok, akik talán ezt a láthatatlan kezet teszik kevésbé láthatatlanná. 
Úgy érdemes erről gondolkozni, hogy a piacok eszközök, amiket emberek hoznak létre azért, hogy hatékonyan koordinálva tudják megoldani a problémáikat. Rengeteg különböző piac vesz minket körül mindenhol, régiek is, újak is. Például ha szobát akarok foglalni Budapesten, megkereshetek egy szállodát vagy az Airbnb-t is. Mindkettő piac, szobákat árulnak. A szálló központosított piac, sok szobát kínál egyszerre. Az Airbnb viszont bonyolultabban működik, számos szereplő csak egy szobát kínál, ezért úgy kell kialakítaniuk a piacukat, hogy úrrá legyenek a zsúfoltságon. A piacot megszervező Airbnb pedig a legkevésbé sem láthatatlan szereplő, teljesen valóságos kezek alakítják, és messze nem mindegy nekik, hogy milyen jól sikerül. 
Az árupiacok ismerősek mindenkinek, bemegyek a boltba, és vehetek egy kiflit, a kereskedőtől egy használt autót, vagy épp a tőzsdén egy tonna búzát. Miben különböznek ehhez képest a párosítási piacok (matching markets), amelyekkel ön is sokat foglalkozott?
Az árupiac nagyszerű eszköz arra, hogy olyan dolgokat vegyünk, amik elég hasonlóak. Persze az adott áru jellemzőit is meg kell tervezni ilyenkor, ahogy a piacot magát. Isten teremtette a búzát, de egy chicagói kereskedelmi tanács teremtette a No. 2. Chicago Hard Red Winter Wheat búzakategóriát, amiből kenyeret készítünk. Ez egy szabványosított kategória, nem kell tudnunk, hogy kitől vesszük, mert bárkitől megfelelően hasonló lesz. De sok piac nem ilyen, ha például munkát keresünk, akkor már nem mindegy, hogy melyik céghez megyünk. Itt nem csak az ár számít már, hanem az is, hogy az emberek kiválasszák egymást. A párosítási piacokra általában az igaz, hogy nem elég, ha valami tetszik nekünk, az is kell, hogy a másik szereplő is kiválasszon minket.
Lehet ilyen párosítási probléma a közgazdászok eredményei, és a döntéshozók megvalósult szakpolitikái közt? Sok egyértelműnek tűnő megoldás csak lassan vagy soha nem megy át konkrét szabályozássá.
A közgazdaságtan elég fiatal tudomány, sokkal kevesebb dolgot értettünk meg jól, mint amennyit nem. Azzal foglalkozik, hogy az emberek hogyan boldogulnak egymással, ami elég összetett. Amiket jól értünk, azok egy része nem is vitatott. Más részénél a politikusoknál lehet egy olyan párosítási dolog, hogy olyan közgazdászokat keresnek, akikkel egyet is tudnak érteni.
Az én területem a piacokkal foglalkozó mikroökonómia, amit csak az elmúlt 50 évben kezdtünk el jobban megérteni. Mégis egyre gyakrabban adnak tanácsot mikróökonómusok, nem csak politikusoknak, de vállalatvezetőknek is. Amikor még a doktorimat csináltam, a cégeknél a vezető közgazdászok rendre a gazdaságok egészével foglalkozó makróökonómusok voltak, de mára már a Szilícium-völgyben egyre inkább kezd megfordulni ez. 
Önnek személyesen is volt lehetősége néhány fontos problémában végigvinni valamilyen új szabályozást. Hogy működik ez a gyakorlatban, miután a kutató bemutatja az új eredményeit egy szaklapcikkben? Az USA-ban sem hinném, hogy a döntéshozók rendre bújnák a közgazdasági szaklapokat új, felhasználható megoldások után. 
Nagyon ritka, hogy egy cikk után gyorsan szakpolitika is váljon belőle. Habár a kollégáimmal pont most írtunk egy cikket egy sebészeti szaklapba, ami arról szólt, hogy hatékonyabb lenne, ha összevontan kezelnénk az elhunytakból származó vesék, és az élő donorok által adott vesék átültetési rendszerét. Ez egy elég komoly bürokratikus és politikai probléma is az USA-ban. De a Fehér Ház hamar érdeklődni kezdett, és most úgy néz ki, hogy a segítségükkel meg is fogjuk tudni valósítani. De igazából a kivétel erősíti a szabályt, ez volt az egyetlen alkalom, amikor egy cikk után elkezdtek közvetlenül érdeklődni a politikusok. 
Fotó: Huszti István / Index
A veseátültetéseknél maradva, ott pont egy egészen nagy programot sikerült átvinnie az új vesére várók és a vesedonorok párosításánál, ami több ezer ember életét mentette már meg. Itt akkor a kutatók mentek oda a döntéshozókhoz, hogy figyeljetek csak, van egy jó ötletünk?
Nem egészen, az eredményeinket bemutató cikket elküldtük elég sok, veseátültetésekkel foglalkozó sebésznek. Közülük egy válaszolt, aztán kezdtük el megszervezni a kórházak szintjén. Ma pedig már egy bevett eljárássá fejlődött az Egyesült Államokban és számos európai országban is. Ez is a gyakoribb, hogy nem az államok kezdik el megváltoztatni a szabályozást, hanem azok az emberek, akiknek megoldandó problémájuk van.
Az is gyakori, hogy a hátteret összerakó közgazdász részt vesz a program teljes kialakításában, annak összes gyakorlati problémájával?
Ez a dolga a piactervezéssel foglalkozóknak. Ami viszonylag új dolog a közgazdászoknak, de nem új dolog az embereknek. Valószínűleg azóta rakunk össze a gyakorlatban is piacokat, mióta beszélni tudunk. Ha nem úgy működik egy piac, ahogy szeretnénk, akkor megpróbálunk módosítani rajta.  
Mi volt a probléma a szintén átalakított New England-i iskolaválasztás esetében?
Azt figyeltük meg, hogy Boston környékén a családoknak nem érte meg a valós preferenciáikat elárulniuk a gyerek középiskolájának kiválasztásnál. Az történt ugyanis, hogy a családok beadták egy központnak a preferencia-sorrendjüket, ahol aztán megpróbálták a lehető legtöbb gyereknek az első választását megadni, ha felteltek a helyek, akkor pedig a másodikat. Ebben az esetben, ha a gyerek nem került be az első helyére, akkor jó eséllyel a második helyére se, mivel azt már feltöltötték azokkal, akiknek az volt az első helye. És így tovább, végül sokan köthettek ki azokban az iskolákban, ahova maradékként besorolták őket.
A családoknak ezért taktikázniuk kellett, a valós preferenciájuk helyett azt volt érdemes első helyre sorolni, ahova nagy eséllyel be is kerülhet az eredményei alapján a gyerek. Ami már egy keményebb helyzet, mint megadni a preferenciákat. Úgy alakítottuk át a rendszert, hogy ilyesmi ne fordulhasson elő, azaz, hogy második helyes lehetőségre pont ugyanannyi esélye legyen bekerülni mindenkinek, mint az első helyen megjelöltre. 
Foglalkoznak olyan piacokkal is, amiket direkt rosszul terveznek meg a korrupció, járadékvadászat és hasonlók érdekében?
Ahogy azon lehet dolgozni, hogy egy piacot jól működővé tegyünk, ugyanúgy lehet azon is, hogy adott keretek közt jobban működővé tegyük. Foglalkozunk illegális piacoknál is a beavatkozási lehetőségekkel, mint például a kábítószerpiacoknál, vagy Szíriából és a környékről ellopott műkincsek piacoknál. Ezek egyébként nehéz esetek, ha az emberek akár a törvények tiltása ellenére is, de kereskedni akarnak egymással, akkor nem olyan egyszerű megállítani őket ebben.
A vesepiacon például a világon szinte mindenütt tilos pénzért eladnia az embernek ezt a szervét. De ha felajánlja valaki, cserébe az ő hozzátartozója is kap egy megfelelő vesét, az nem zavarja az embereket. Szóval úgy kell itt hatékonyan kielégítenünk az emberek igényeit, hogy semmiképp nem lehet pénzt adni a veséért. De kevés a vese szerte a világon, kialakul a feketepiac. Sokkal nagyobb megelégedéssel is tölti el az embert, ha jól működő, legális piacokat épít, mintha azon dolgozik, hogy hol tudna beavatkozni egy illegálisba.
Fotó: Huszti István / Index
És mi a helyzet azokkal a piacokkal, amelyek létezhetnének, de egyszerűen kulturálisan nem fogadjuk őket el?
Egy részüket elfogadhatnánk, persze értelemszerűen nem egyszerű meghúzni a határvonalat. Időben is változik, hogy mit tartunk elfogadhatónak, az egyház például évszázadokon át tiltotta a hitelek utáni kamatot, ma elég nehéz lenne enélkül elképzelni egész globális kapitalista tőkepiacot. Az USA-ban volt piaca a rabszolgáknak, ma már ezt rég nem érezzük tarthatónak.
Én párosítási piacokkal foglalkozom, ahol épp aktuális kérdés a menekültek elosztása is. Magyarországon pont jól látszik a mostani népszavazással is, hogy politikai akarat kérdése is a menekültek elfogadása. Az USA-ban is most lesz elnökválasztás, ahol az egyik jelölt továbbra is várná a bevándorlókat, a másik szerint falat kéne építenünk ellenük. Szóval általánosságban az egy politikai folyamat eredménye is, hogy minek milyen új piacot lehet kialakítani.
Szakértője a laboratóriumi közgazdasági kísérleteknek is, hogy kell ezt elképzelni a mikroökonómiánál?
Hosszú ideig a közgazdászok csak természetesen előforduló piacokat tudtak vizsgálni. Például holland virágpiacon az aukciókat egy magas ár kikiáltásával kezdik, aztán fokozatosan csökkentik, ha pedig valakinek megfelelő már az ár már, akkor megveszi. Egy hagyományos amerikai marhaárverésen egymásra licitálnak jelentkezők. Számos érdekességet megfigyelhetünk a különböző típusú aukciókon, de a virág és a szarvasmarha azért mégse ugyanaz. Az elmúlt 40 évben viszont jelentősen felfutottak a laboratóriumi kísérletek is, ahol kisebb piacokat tudunk előállítani. Összetettebb helyzetekben is meg tudjuk nézni, hogy hogyan viselkednek a preferenciák.
Mennyire fontosak a pszichológiai ismeretek a piactervezési kutatásoknál? 
Az emberek bonyolultabbak annál, mint szimpla változók közgazdasági modellekben, mégis a kutatásoknál ez változó. Ha mondjuk megadják a preferencia-sorrendjüket, ott nekik elképesztően fontos lesz a pszichológia a döntésüknél. Mégis, a kutatásban utána nem kell foglalkoznunk pszichológiával, elhisszük a döntésüket, és az alapján fogunk megpróbálni segíteni nekik például iskolát találni. Más rendszereknél pedig nagyon fontos lehet a piac megtervezésénél is a lehető legjobban ismerni az emberi viselkedést.
A veseátültetéseknél már egészen hosszú láncokban tudjuk összepárosítani a megfelelő felajánló donorokat a vesére várókkal. De korábban komoly gát volt, hogy egyszerre kellett megcsinálni a műtéteket az egyes pároknál, nehogy valaki meggondolja magát. Aztán kiderült, hogy ha az ember anyja megkapja az új veséjét, akkor elenyészően kevesen vannak, akik meggondolják magukat, és ők másnap inkább már mégse adnák oda a saját szervüket valaki a korábbi felajánló rokonának. Szóval, most hogy tudjuk, hogy nem is kell a műtéteket egyszerre végezni, sokkal több párosításra és veseátültetésre lett mód.   
Fotó: Huszti István / Index
Mi helyzet akkor, amikor az ember nem is tudja igazán a preferenciáit?
Ilyenből is akad bőven, például, ha fel akarunk venni valakit vagy épp a házasságnál. Ilyenkor a keresésnek lesznek komolyabb költségei, kellenek interjúk, próbaidő és hasonlók. Ez a feladat része is egyébként a piacok megtervezésének, hogy a keresést hatékonnyá tegyük. Sok felület van már például hatékonyabb ismerkedésre is, ahol az emberek ugyan nem a neten döntik el, hogy feleségül mennek egymáshoz, ahhoz más is számít, de ezek a piacok összehozzák az első találkozásokat. Ez a párosítás viszont nem nagyon különbözik attól, mint amikor az ember vesz tíz tonna búzát, csak ott meg is veszi az ember, itt lefixál egy találkozást.
A net előtt külön személyesen kellett ellenőrizni azt is, hogy megbízható eladótól vegyük meg a holminkat, és ne verjenek át minket. Most az eBayen nem nagyon tudnánk leellenőrizni az eladónkat, ezért ki kellett dolgozniuk a visszajelző rendszereket. Ez is olyan helyzet, hogy nem tudjuk előre preferenciánkat, hogy kitől akarjuk megvenni pontosan az adott árut. Ha valakiről mindenki azt mondja, hogy ő oké, akkor tőle. Vannak már felfutó piacok a visszajelzésre is, tegnap például ettünk egy fagyit, ami után az eladó rám szólt, hogy ha ízlett, akkor mindenképp jelezzem az elégedettségemet a Tripadvisoron is."
Hungary,2016-09-01,Index.hu,https://index.hu/bcs/2016/09/01/ot_magyar_startup_ami_meghodithatja_a_vilagot/,"Öt magyar startup, ami meghódíthatja a világot","Prezi, Pocket Guide, Youtube, Facebook. Ezek csak a legismertebb példák sikeres hazai és külföldi startupokra, tudják, mi a közös bennük? Mind egy kis csapat innovatív ötlete volt, de bíztak önmagukban és bíztak a termékükben, így mára milliók ismerik a nevüket. Most sorra veszünk öt érdekes magyar vállalkozást, amelyekre talán ugyanez a sors vár.
Rendi
A legjobb vállalkozások alapvető emberi igényekre apellálnak, márpedig takarítani senki sem szeret. A Rendi – a 2015-ös induláskor még Helpy néven futott – erre kínál megoldást, takarítókat közvetítenek ki, 48 órán belül, magánszemélyeknek és háztartásoknak. Takarítószolgálat persze évek óta létezik, aki megengedhette magának, alkalmazta is, de a mindig ugyanakkor érkező taki néni nem mindenkinek fér bele a napirendjébe, hiszen nem túl rugalmas.
Erre ment rá a Rendi, vagyis amikor a házibuli után kéne egy gyors kármentés, őket kell hívni. A cég az Uberhez hasonlóan működik, vagyis takarítókkal áll szerződésben, akiket összekapcsol a megrendelőkkel, ezért jutalékot kap a takarítások után. Az ügyfél nem közvetlen a takarítókkal szerződik, hanem a rendi felhasználási feltételeit fogadja el, vagyis közvetve bízza meg a szakembert. Két hónappal az indulás után, 2015 októberében napi 4-5 megrendelés futott be, de 2016 áprilisára ez a szám már elérte a heti 150-200-at. Így lehet koszból pénzt csinálni.
Feel Flux
Ügyességi játékkal könnyedén lehet komoly hírnévre szert tenni, gondoljanak csak a Rubik kockára. A Feel Flux ráadásul egy igazán érdekes fizikai jelenségre, Lenz törvényére épít, vagyis, ha egy vezető anyag közelében egy erős mágnes mozgatásával indukálunk áramot, akkor az indukált örvényáramoknak is létrejön egy saját mágneses tere, ami mindig olyan irányú, hogy gátolni igyekszik az őt kiváltó hatást: jelen esetben a mágnesgolyó mozgását.
Lányi Ádám és Somlyó Tamás találmánya egy üreges rézhengerből és egy ritka földfém – neodímium – mágnes golyóból áll. Amikor az üreges rézhengert függőlegesen tartjuk, majd a golyót átejtjük rajta, a fent vázolt törvényszerűség miatt lassított felvételként esik át rajta. És hol a játék? Miközben lassan átesik a golyó a hengeren, meg kell emelni, és amikor alul kibukkan, újra alá kell tenni a hengert, hogy ismét lelassuljon, ezt minél többször megismételve, de hengerrel akár ketten egyszerre játszhatunk, mellesleg maga a termék is igazán gusztusosan néz ki. A feltalálók egy közösségi finanszírozással foglalkozó oldalra, az Indigogóra töltötték fel az ötletüket, és az induláshoz szüksés 25 ezer dollár hetek alatt összejött. Játszva tanulni, és a motorikus készségeket egyszerre fejleszteni, erre jó a Feel Flux, nézzék:
Egy új magyar találmány, ami külföldön sikeres
 
 
Neatly
A Rendinél már szó volt azokról a bizonyos igényekről, és a Neatly is megtalálta, hogy mire vágyunk legkevésbé egy átdolgozott nap után: a mosásra és vasalásra. Arra persze senki nem kapná fel a fejét, ha egyszer csak megjelenne valaki és megcsinálná ezt a lakásunkban, ezért a Neatly inkább egy futárt küld, majd úgy másfél nappal később megérkezik a tiszta, vasalt ruha. A szolgáltatást természetesen a neten keresztül lehet megrendelni, legyen szó vasalásról, mosásról, vegytisztításról, illetve ezek kombinációjáról.
Király Máté, a Neatly vezetője szerint fele-fele arányban oszlanak meg a lakossági és a vállalati megrendelések, de az látszik, hogy az emberek vasalni utálnak a legjobban, tízből hét megrendelés erre fut be. A szolgáltatás itt is az Uberhez hasonló modellt valósít meg, vagyis a Neatly tulajdonképpen jutalékért köti össze a vele szerződött szakembereket a megrendelőkkel. A vállalkozás 2015 novemberében startolt, és természetesen azonnal jöttek a megrendelések, de a Neatly tisztában volt vele, hogy csak lakossági ügyfelekből nem tudnak megélni, ezért megállapodtak az Airbnb-vel, az online szálláspiaccal, hiszen ez a legkézenfekvőbb felhasználó. A lendület töretlen, a vállalkozás 2017-ben már Bécs és Prága bevételére készül.
150 millió forint induló startupoknak
A Telenor Magyarország júniusban jelentette be, hogy induló startupokat támogató programot indít Telenor Accelerate néven, amely az első vállalati akcelerációs program Magyarországon. A mobilszolgáltató olyan startupok jelentkezését várja szeptember 5-ig a programra, amelyek még a fejlődés korai szakaszában járnak, de már rendelkeznek internetre csatlakozó termékük prototípusával. A legjobbnak ítélt 5 csapatot a hazai startup világ legelismertebb szakértői, valamint tapasztalt szakemberek 3 hónapon keresztül folyamatos workshopokkal támogatják majd, de a Telenor emellett pénzügyi forrásokhoz, befektetőkhöz, valamint a vállalat nemzetközi ügyfélköréhez és partnerhálózatához is hozzáférést biztosít, így nyújtva lendületet a szükséges fejlődéshez.
A program 150 millió forint értékű támogatást ajánl fel magyar startupok számára alacsony százalékú kisebbségi részesedés ellenében, az alábbi lehetőségekkel:
hozzáférés a Telenor ügyfélköréhez és partnerhálózatához
személyes mentoring-foglalkozások szakértő mentorokkal és Telenor felsővezetőkkel ( Vinnai Balázs, Pistyur Veronika, Varga Zoltán, Várkonyi Balázs, Oszkó Péter)
workshop a service design témakörében, kommunikációs tréning
hozzáférés angyal befektetőkhöz, finanszírozási forrásokhoz, potenciális helyi és nemzetközi partnerekhez
kiváló infrastruktúra: közösségi irodák Budapesten és Törökbálinton, teszteszközök, Telenor-szolgáltatások (Hipernet és felhőmegoldások)
részvételi lehetőség csereprogramban a Telenor ázsiai akcelerátor kezdeményezéseinek résztvevőivel
akár 10 millió forint befektetés
Jelentkezni szeptember 5-ig ide kattintva lehet.
Brewie
A házi sörfőzés lassan vetekszik az otthoni pálinkafőzéssel, és a startup-szcéna ezt a tendenciát sem hagyja kihasználatlanul. A sörfőzés folyamata viszont bonyolult, időigényes folyamat, és bár léteznek automata gépek, de ezekkel az erjesztési folyamat miatt két hetet kell várni két főzés között, ráadásul az áruk milliós nagyságrendű és 100 kilósak. A Brewie csapata erre akart alternatívát kínálni egy kompakt, könnyen kezelhető géppel.
Komoly igényt fedeztek fel, ugyanis az Indiegogo közösségi finanszírozással foglalkozó oldalon mindössze 10 nap alatt összejött az induláshoz szükséges 100 ezer dollár. A kész gép úgy néz ki, mint egy mikrohullámú sütő és egy modern hifi szerelemgyereke, az igazán gusztusos berendezésen a nyers fém dominál. A cég párna-szerű tárolók formájában tette elérhetővé a söralapanyagokat, ebből négyféle előre elkészített csomagot lehet megrendelni, de az ínyencek természetesen a saját receptjeiket is kipróbálhatják. Az előrekész csomagokhoz jár egy kártya is, amelyekről a gép beolvassa a receptet, majd megkezdi a főzést. A főzés állapotáról a telefonunkon lévő applikációra küld üzenetet a gép, így például akkor is, ha például áramszünet miatt megakad a főzés. A kezdőkészlet már előrendelésben 1849 dollárért elérhető.
EZ Expressz
Ismét egy olyan cégről van szó, amely az Uber-féle sharing economy modellt valósítja meg. A közösségi futárszolgálat idén májusban indult, és közösségi szolgáltatást nyújt meglehetősen kedvező áron és minden megrendelést még aznap teljesítenek. Ahogy az Uber nem rendelkezik sofőrökkel, úgy az EZ Expressz sem futárokkal, itt is arról van szó, hogy a megrendelőket jutalékért cserébe összekötik a szolgáltatókkal.
Legutóbb akkor került szóba a cég, amikor az Uber bejelentette, hogy határozatlan ideig felfüggeszti hazai szolgáltatásukat. Ekkor az EZ Expressz közel 1200 munka nélkül maradt kisvállalkozónak kínált munkát, hiszen az ő szolgáltatásukhoz ugyanazokat a kritériumokat kell teljesíteni, mint az Ubernél. Az EZ Expressz szintén nemzetközi léptékben képzeli el a terjeszkedést, legalábbis jövőre ez a tervük.
                        ﻿
A cikket a Brand & Content készítette a Telenor megbízásából, nem az Index szerkesztősége. Arról, hogy mi is az a támogatói tartalom, itt olvashat részletesebben."
Hungary,2016-08-24,Index.hu,https://index.hu/gazdasag/2016/08/24/csucsra_ert_az_idei_alberletszezon/,Csúcsra ért az idei albérletszezon,"A napokban derül ki, hogy a főiskolások és egyetemisták közül kinek jutott kollégiumi hely, és kinek nem. Augusztusban a többi hónap átlagához képest 25 százalékkal nőtt a kereslet, szemben a tavaly augusztusban mért 20 százalékkal – írja a Világgazdaság az Ingatlan.com felmérése alapján.
A fővárosban és a megyeszékhelyeken a kiadó lakások gyorsan bérlőre találnak. A panellakások átlagosan átlag nyolc nap alatt kelnek el, a téglalakásoknál pedig 11 nap kell a bérlő érkezéséhez, de a legjobb lakásokat akár néhány óra alatt kiadják a tulajdonosok.
Az idén folytatódott az árnövekedés, az első fél évben országosan 5–20 százalékkal drágultak az albérletek
az Otthon Centrum (OC) elemzése szerint. De Budapest külső és olcsóbb pesti kerületeiben, továbbá Miskolcon és Sopronban akár 30-40 százalékos áremelkedés regisztráltak. Az első fél évben az OC által bérbe adott lakások zöme országosan a 30–60 négyzetméteres kategóriába esett, havi bérleti díjuk pedig 50 és 200 ezer forint között mozgott, nagyon széles skálán szóródva. Az elmúlt öt évben a főváros több kerületében is több mint a duplájára emelkedett a havi átlagos bérleti díj.
„Nem csak a kereslet növekedett jelentős mértékben, hanem a kínálat is, hiszen a magánszemélyek január elejétől július végéig 61 százalékkal több lakást adtak ki az ingatlanközvetítő portálon, mint egy évvel korábban” – mondta a lapnak Balogh László, az Ingatlan.com vezető gazdasági szakértője, aki szerint az elmúlt két évben különösen felpörgő piacon a tanévkezdés után is élénk a kereslet Budapesten és a nagyobb városokban, főként ott, ahol munkaerőhiány van.
A KSH adatai a lakásbérlés terjedését mutatják: az összes költözés 28 százalékát kitevő magánlakásbérlés 2005 és 2015 között a második leggyakoribb lakásszerzési megoldássá vált (korábban ez az arány csupán 10,8 százalék volt). Ebben szerepet játszik a mobilitási hajlandóság növekedése, 2005 és 2015 között a költözők körében a munkahely és az oktatás miatti lakhelyváltás aránya 14 százalékra, több mint a duplájára emelkedett a 2000-es évek elejéhez képest, és a trend egyre tovább erősödik. A budapesti albérletpiacra az egyre népszerűbb rövid távú bérbeadás is hatással van, az Airbnb-n árfeljhajtó hatását a belső, turisztikai negyedekben érezni."
Hungary,2016-08-12,Index.hu,https://index.hu/gazdasag/2016/08/12/ingatlanpiac_lakaspiac_kamatlab_lakashitel_mnb_torlesztoreszlet/,Meddig durvulhat még a helyzet a lakáspiacon?,"Miközben a más befektetési formák alig fizetnek valamit, a budapesti és nagyvárosi ingatlanpiac hatalmasat megy. Még vonzóbbá teszi a dolgot, hogy az alacsony kamatkörnyezet miatt jobb feltételekkel lehet lakáshitelhez jutni, mint a svájci frankos időkben, sőt a mostani hozamok és kamatok fényében a lakás látszólag kifizeti önmagát. Azonban hosszabb távon már jóval kockázatosabb a piac, mint elsőre látszik: egy kamatemelkedés eléggé megnyomhatja a törlesztőrészleteket, az árnövekedés pedig sok tényező miatt is lassulni fog. Ha pedig 2020 után nem sikerül új növekedési pályára rakni az országot, akkor újabb negatív ciklus jöhet.
Első ránézésre soha nem volt jobb befektetés ingatlant venni, mint most:
a lakásárak szárnyalnak, a jobb budapesti helyeken akár tízmilliós hasznot is lehetett csinálni egy garzonon az utóbbi pár évben;
de a lakáskiadással is 6-8 százalékos éves hozamot lehet hozni, airbnb-ztetéssel még ennél is többet;
miközben az alacsony kamatkörnyezet miatt egy forintalapú lakáshitel ma már olcsóbb, mint annak idején egy svájcifrank-hitel volt, és még törlesztőrészlet-fixálással sem sokkal drágább.
Ebből adódik, hogy a hülyének is megéri a dolog, hiszen ha nagyobb rajta a hozam, mint az utána fizetendő kamat, akkor igazából akármennyi hitelt fel lehet venni egy lakásvásárlásra, mert az ingatlan gyakorlatilag kifizeti önmagát.
Valószínűleg erre már elég sokan rájöttek Magyarországon, hiszen tavaly éves alapon 50 százalékkal nőtt a felvett lakáscélú kölcsönök értéke, idén pedig az év első hat hónapjában további 56 százalékkal, ami észbontó ütemű bővülés. A várakozások szerint 2016-ban elérheti az 500 milliárd forintot a lakáscélú hitelkibocsátás, amire legutóbb a válság előtt, 2008-ban volt példa (ha nem számoljuk a 2012-es kedvezményes végtörlesztés során átváltott hiteleket, amelyek új kibocsátásnak minősültek).
Fotó: Jászai Csaba
Az áremelkedés üteme tavaly rekordokat döntött, és idén is folytatódott, még ha egyes szegmensekben lanyhábban is az előző évinél. Az lakáspiaci tranzakciók száma és értéke is növekszik, nominális értéken már majdnem elérte a 2008-as szintet, Budapesten meg is haladta. Tehát kereslet az van, miközben a kínálati oldalon még nem látszik érdemi bővülés, más szóval relatíve kevés új lakást adtak át az utóbbi években.
Ugyanakkor a robbanásszerű növekedés nyilvánvalóan nem tarthat örökké, és bár egyelőre nem tűnik lufinak a lakáspiac, van két elég jelentős kockázati tényező, amelyekről nem szabad elfeledkezni, mert hosszabb távon elég nagy potenciális pofonokat rejtenek.
Nem lesz örökké ennyi a kamat, az árak pedig csak addig tudnak nőni, ameddig a magyar életszínvonal,
ez utóbbival kapcsolatban azonban hosszú távon elég súlyosak a kérdőjelek.
Meddig mehet a törlesztő?
Ahogy a svájcifrank-hitelek esetében az árfolyamváltozás, úgy a forinthitelek kapcsán a kamatemelés a legsúlyosabb kockázat. Ma a jegybanki alapkamat rekord alacsony, kevesebb mint egy százalék.
Mióta világ a világ, nem volt példa még arra, hogy szinte ingyen lehessen pénzt kölcsönözni, és valószínű, hogy nem is fog örökre így maradni a helyzet. Márpedig egy néhány százalékpontos kamatemelés jelentősen megdrágíthatja a hitelt.
                                            /* */
                                        
Ha ma fel akarunk venni egy 10 milliós lakásvásárlási hitelt 20 éves időtartamra, akkor megfelelő kereset (jellemzően 250-300 ezer nettó) felett már simán találunk 3-4 százalék közötti teljes hitelmutatóval rendelkező ajánlatokat. Az átlag ennél valamivel magasabb, a Magyar Nemzeti Bank adatai szerint az átlagos magyar lakáshitelt most 5,69 százalékos THM-mel folyósítják. Ez utóbbival számolva a kölcsönünkre havi 69 866 forintos havi törlesztőt kellene fizetnünk, ami a bérleti díjak fényében elég baráti.
Hogy számolják a kamatot?
A lakáshitelek éves kamatát jellemzően a budapesti bankközi kamathoz, a buborhoz kötik, amely nagyjából követi (vagy előrejelzi) az alapkamatot.
Tehát a kettő között nincs érdemi különbség, az MNB kamatemelése azonnal meglátszik a bankközi kamaton, így pedig idővel a hiteltörlesztőn is. 
Ha viszont az MNB vissza kellene hogy térjen a 6 százalékos kamatszintre – ami a 2012 előtti állapotokhoz képest még mindig elég alacsony lenne –, az rendesen megnövelné a törlesztőt. A jegybanki adatok alapján az átlagos kamatfelár 3 százalék, az átlagos banki költség további 2 százalék volt az utóbbi másfél évtizedben, így a lakáshitel jellemzően 5 százalékkal drágább az alapkamatnál. Tehát 6 százalékos kamat mellett 11 százalékra nőne a THM, ami a fenti konstrukció esetében már 100 ezer forint fölötti törlesztőt jelentene.
Persze az alapkamat egyhamar nem fog 5 százalékkal megugrani, hiszen inflációs veszély egyáltalán nincs, sőt inkább deflációs van. Ráadásul több tényező is az irányba mutat, hogy egy ideig nem változik a helyzet.
Az olajár világpiaci mélyrepülése az infláció ellenében hat.
Ahogy általában véve a lassú európai (bér)növekedés és a kereslet gyengesége is.
Nem is beszélve arról, hogy technológiai fejlődés lenyomja a fogyasztói cikkek árát.
Kína pedig a világ legnagyobb exportőreként a jüan folyamatos leértékelésével globálisan terjeszti a deflációt. 
És egyes vélemények szerint a társadalom elöregedése is gátat szab az áremelkedésnek.
Van fix, drágábban
Manapság egyre népszerűbbek a 10 vagy 15, sőt esetenként akár 20 évre rögzített fix kamattal kínált lakáshitelek, amelyekkel részben vagy egészében ki lehet küszöbölni a kockázatot. Ugyanakkor ezek jóval drágábbak is, a 10 évre rögzített hitelek már 7-8 százalék körül mozognak, ami havi szinten 10-20 százalékkal magasabb törlesztőt jelent.
Másrészt a felárat abból a szempontból nem feltétlenül érdemes megfizetni, hogy a következő néhány évben nagy valószínűséggel marad az alacsony kamatkörnyezet. A kockázat tehát a hitelperiódus vége felé erősödik, míg a fixálás az elején jelentkező (alacsony) kockázatot küszöböli ki.
Magyarul ha felveszünk egy 20 éves hitelt, és ebből az első 10 évet fixáljuk, de 5-6 évig maradnak az alacsony kamatok, 10 év múlva viszont még az eleve drágább fixhez képest is megugrik a kamat, akkor rosszabbul is járhatunk, mintha eleve nem fixáltuk volna.
Fotó: Czeglédi Zsolt
Rövid időn belül tehát nem várható inflációs sokk és emiatt kamatemelés sem, azonban a lakáshiteleket jellemzően nem néhány éves távlatban veszik fel az emberek. A fenti konstrukcióval számolva 2021 végére, azaz öt és fél év után még mindig marad 8,2 milliónyi tartozásunk a bank felé. Ha ekkor kezdene el felkúszni a kamat 6 százalékig, akkor is nagyjából 95 ezer forintra nőne a törlesztő, ami 36 százalékos tehernövekedést jelent.
Ez persze jóval kevesebb, mint a svájci frank elszállásakor tapasztalt 70 százalékos törlesztőrészlet-emelkedés, és egyáltalán nem a kigazdálkodhatatlan kategória, főleg ha addig a bérek is nőnek. A lakást viszont eléggé megdrágítaná a dolog.
Ez a mai hitelezési ütem mellett még nem tűnik súlyos rendszerszintű kockázatnak, ugyanakkor például a dánoknál, ahol szintén most érte el a lakáspiac a válság előtti csúcsot, már kongatják a vészharangot, és a piac elszabadulásával riogatnak az alacsony (ott konkrétan negatív) kamatkörnyezet miatt. Ha tovább erősödik a hitelezés, akkor ez hamarosan Magyarországon is igaz lehet.
Meddig mehetnek az árak?
A másik potenciális kockázat a lakáspiac általános jövőbeli teljesítménye, azaz hogy mennyivel fog többet (vagy kevesebbet) érni az ingatlan mondjuk tíz év múlva. Mint az ebből a cikkből is elég jól kiderül, a lakásárak elég nagy korrelációt mutatnak az alapvető makrogazdasági mutatókkal, tehát ha jól megy a gazdaság, jól megy a lakáspiac, és vice versa.
Ez persze valahol magától értetődő, ahogy az is, hogy aki lakásba fektet, az közvetetten a magyar gazdaság teljesítményére is fogad. A probléma csak az, hogy ez utóbbi elképesztően sérülékeny, és nagyon nagy mértékben függ az európai uniós transzferektől. Amikor például idén év elején az előző támogatási ciklus lezárása miatt nem jöttek uniós támogatások, gyakorlatilag beszakadt a növekedés, és beülhettünk Görögország mellé a szégyenpadra.
A hanyatló nyugat minket is magával ránt (ha hanyatlik)
Orbán Viktor sokat hangoztatja, hogy a nyugat gazdaságilag hanyatlik, bezzeg mi magyarok és kelet-európaiak növekszünk.
Ez egyrészt azért nem teljesen igaz, másrészt az a baj, hogy ha tényleg így van, és hanyatlik a nyugat, az nekünk is nagyon rossz lesz, hiszen Magyarország a világ egyik leginkább exportfüggő gazdasága, és a kivitelünk 81,7 százaléka az EU-ba irányul, másfelől az itt lévő befektetések döntő többsége az uniós államokból származik.
Azaz ha hanyatlik a nyugat, nem fogunk tudni nekik árukat eladni, ami miatt mi is hanyatlani fogunk. Tehát hosszabb távon még Orbán Viktor is pesszimista a magyar gazdaság kilátásait illetően, hacsak nem arra számít, hogy majd a magyar fogyasztók fogják százezer számra vásárolni a győri Audit és a kecskeméti Mercedest.
Márpedig 2020 után alapjaiban változik meg az EU támogatási politikája, ami a gyakorlatban annyit jelent számunkra, hogy sokkal kevesebb pénz fog jönni Brüsszelből. Amiből egyenesen következik, hogy ha addig nem sikerül jelentősen felfejleszteni a gazdaság fundamentumait, akkor be fog szakadni a növekedés. Márpedig a jelenlegi folyamatok alapján nem igazán látszik, hogy hogyan történhetne meg négy éven belül egy komolyabb növekedési fordulat. Ebből pedig az következik, hogy a lakáspiac is megzuhanhat, hiszen növekedés nélkül a fizetőképes kereslet is elapad.
Azzal is számolni kell, hogy a lakáspiac sajátosságaiból adódóan eleve ciklikus, más szóval mindig lesz fent és lent, a megtérülés pedig elsősorban attól függ, hogy az ember mikor száll be és mikor száll ki. Az előző pozitív ciklus nagyjából 2002 és 2008 között folyt le, és bár ebből önmagában nem lehet következtetéseket levonni a jövőre vonatkozóan, azért a makrogazdasági kilátásokkal együtt már nem lenne meglepő, ha a 2020-as években újra egy negatív ciklus jönne.
Fotó: Mohai Balázs
Még nem látszik a lufi
Lakáspiaci elemzők szerint azonban még messze nem tartunk itt. Viszont az is biztos, hogy hosszabb távon lassulni fog az utóbbi időben tapasztalt áremelkedési ütem. Horváth Áron, az ELTINGA Ingatlanpiaci Kutatóközpont vezetője szerint a mostani boomnak több egyszeri tényező adott lökést:
Az alternatív befektetések hozamainak csökkenésével a jóval kecsegtetőbbé vált a nagyobb hozamot ígérő ingatlanbefektetés, a pénzügyi befektetésekből sok pénz átáramlott a lakáspiacra.
A brókerbotrányok tovább fokozták ezt a folyamatot, mivel elbizonytalanították az embereket a pénzügyi befektetések megbízhatóságával kapcsolatban, és az ingatlan mint hagyományosan biztosnak tartott befektetés felé terelték őket.
Erre rátett egy lapáttal az Airbnb-jelenség, azaz a rövidtávú szálláskiadás budapesti felfutása, amely tovább növelte a várható hozamot.
Emellett pedig a kamatok megindultak lefelé, tehát megfizethetőbbé vált az ingatlanbefektetés.
Ugyanakkor az már most látszik, hogy az áremelkedés lassul, az egyszeri hatások kifutásával kezd lecsillapodni a piac. Ami eleve nem szaladt még el: az OTP és az FHB Bank lakásárindexeiből is az látszik, hogy az országos átlag még csak most érte el a 2008-as szintet, az inflációval korrigálva pedig még mindig alatta vagyunk a válság előtti áraknak.
Az utóbbi évek áremelkedése pedig elsősorban Budapest belső kerületeit és a megyeszékhelyeket, illetve főleg a nyugat-magyarországi nagyvárosokat érintette. A kisebb településeken és Kelet-Magyarországon nem kifejezetten pörög a lakóingatlanok piaca, bár nagy átlagban a községekben is érzékelhető áremelkedés.
Grafika: OTP Jelzálogbank Értéktérkép
A hitelezés pedig hiába növekszik, a lakosság lakáshitel-állomány valójában alig emelkedik, mivel a többség még mindig korábbi kölcsöneit próbálja leépíteni. Mindazonáltal a trendek az eladósodás erősödésének irányába mutatnak: ha csak kevéssel is, de idén júniusban már több hitelt vettek fel lakásra itthon, mint amennyit törlesztettek. Ilyenre 2010 óta csak a végtörlesztés kapcsán volt példa. 
Ditróy Gergely, az Otthonterkep.hu szakértője szerint viszont nem kell tartani a mostani folyamatoktól, mert a mai ingatlanhitelezés “a lehetőségekhez mérten kockázatmentesnek mondható”, a hitelfelvétel feltételrendszere, a hitelbírálat sokkal szigorúbb, mint a válság előtt volt. Jellemzően jó fizetéssel rendelkező középosztálybeliek kapnak hitelt jó helyen fekvő, jó minőségű ingatlanok megvásárlására, tehát a rendszerszintű kockázatok jóval alacsonyabbak.
                                            /* */
                                        
Nem is drága?
Ugyanakkor sok jel utal arra is, hogy nem teljesen egészséges, ami a piacon folyik. Egyrészt az áremelkedés üteme jóval erősebb, mint a válság előtti svájcifrank-hiteles korszakban bármikor volt. A Duna House felméréséből pedig az is kiderül, hogy Budapesten a lakásvásárlások 42 százaléka befektetési célú, de vidéken is minden ötödik lakóingatlant befektető vásárol meg.
Ennek az oka, hogy az árak 2013-2014-es mélypontjától kezdve sokan jelentek meg befektetőként a nagyobb városok, elsősorban Budapest lakáspiacán, ami az alacsony tranzakciószámoknak köszönhetően azt eredményezte, hogy komoly (40-60%-os) részesedést mutattak a piacon.
Ditróy Gergely szerint elsősorban nem a befektetők száma kiugróan magas, hanem inkább arról van szó, hogy az elmúlt években az elhalasztott élethelyzet változások miatti vásárlások (első lakásvásárlók, költözők) száma volt jóval alacsonyabb. Egy egészséges lakáspiacon ez a két csoport a kereslet legalább 70 százalékát kellene hogy kitegye, de itthon láthatóan lassan tér vissza vásárlókedvük, bár idén már vannak komoly pozitív jelek.
Grafika: KSH
A nagyvárosi lakásárak elszállásában az is szerepet játszott, hogy a válság óta nagyon kevés új lakóingatlan épült. Az utóbbi időben azonban e téren is kezd változás beállni, a kiadott építési engedélyek száma nő, bár a válság előtti számoknak így is csak töredéke. Tavaly például Magyarországon volt az egyik legalacsonyabb az átadott lakóingatlanok száma az EU-n belül, tehát van honnan növekedni.
Mindazonáltal ha kitartó marad a növekedés, az hosszabb távon lenyomhatja a használt lakások árát: 2016 első fél évében már 11 százalékkal több új lakást adtak át, mint egy évvel korábban, a kiadott építési engedélyek száma pedig megduplázódott. Azaz lassan az ingatlanfejlesztők is ébredeznek, és néhány év múlva már elég jelentős növekedés lehet az új építésű ingatlanok piacán.
Érdekes adat viszont, hogy Magyarországon és Budapesten nemzetközi összehasonlításban elvileg még mindig elég olcsók az ingatlanok. Amint a Portfolio cikkéből kiderül, ez még akkor is így van, ha az átlagkeresethez viszonyítunk.
Grafika: Portfolio.hu
Persze az ilyen összehasonlítások annyiban kicsit félrevezetőek, hogy kevés olyan vízfej van a világon, mint Budapest, a térségben egyedül Ausztriára igaz, hogy a lakosság 20 százaléka a fővárosban él, a többi helyen jellemzően 10 százalék alatti ez az arány. Budapesten viszont nagyjából ennyien laknak csak a belsőbb és a budai kerületekben, ami azt jelenti, hogy itt elvileg jóval tágabb vagyoni rétegek között oszlik meg a kereslet, ergo átlagban kevesebbet is tudnak megfizetni a lakáskeresők.
Ennél vegyesebb képet tár elénk a Deloitte tanácsadó cég napokban kiadott elemzése, amely azt vizsgálta, hogy egyes európai országokban mennyire elérhető az átlagkeresetből egy 70 négyzetméteres átlagos lakás. Ebből az jött ki, hogy nálunk nagyjából 8 évnyi jövedelemből lehet normális lakóingatlant venni, míg mondjuk a lengyeleknek és cseheknek valamivel kevesebbet, de például a briteknek és a franciáknak sokkal többet kell dolgozniuk ezért. Magyarország ezzel nagyjából az európai középmezőnyben van, a legkönnyebben Németországban és Belgiumban lehet lakáshoz jutni az átlagfizetésből.
Grafika: Deloitte
Hosszabb távon a magyarországi áremelkedés ellenében hatnak a demográfiai változások is, ahogy fogy, öregszik és elvándorol a magyar, úgy nyilván csökkenni fog a lakások iránti kereslet. Bár a demográfiai katasztrófa elmélyülésééig még jó pár évtized eltelik majd, vélhetően a hatások inkább előbb, mint utóbb fognak mutatkozni.
Az viszont jó hír viszont a lakásbefektetőknek, hogy az összes kockázat nem jöhet egyszerre: ha a gazdaság nem növekszik, vélhetően nem emel majd kamatot a jegybank, ha pedig elkezdünk istenigazából öregedni, akkor a japán példa alapján nagyjából a végtelenségig tarthat az alacsony kamatok időszaka. Az általunk megkérdezett szakértők pedig azt mondták, amíg a gazdaság ""1-2 százalékon elketyeg"", addig nem lesz komoly baj a piacon."
Hungary,2016-08-08,Index.hu,https://index.hu/gazdasag/penzbeszel/2016/08/08/sp500/,"Az ingatlan, akár a tőzsde: kutya, ami előreszaladt","A kultúrától függ 
Ez a hozzáállás a vártnál kevésbé függ az eszközosztály jellemzőitől és sokkal inkább a kultúrától, ezt megpróbálom néhány adattal szemléltetni. Az Egyesült Államokban a felnőtt lakosság közel 60 százalékának van részvénye és azok aránya, akik szerint az ingatlan a jobb hosszú távú befektetés (a kérdezés évétől függően 20-35%), alig haladja meg azokét, akik inkább részvénybe fektetnének (20-25%).
Mindez Európában is kultúra függő: Skandináviában 40% körül van a kockázatos eszközök aránya a pénzügyi eszközökön belül, Svájcban ez 20-30%, míg Nyugat-Európa nagy részén 10-20%. (Forrás: Gallup, SHARE)
Történelmi csúcson az S&P 500, ami megrázó látvány lehet, ha az ember portfóliója nem erre rendezkedett be. Márpedig Magyarországon jellemzően nem erre rendezkedett, a részvények aránya a pénzügyi eszközökön belül alig több, mint egy százalék. Ezt ugyan a befektetési jegyek állománya feljebb tornássza, azonban ha a teljes vagyonunkat kibővítjük a kevésbé likvid eszközeinkkel is, akkor még satnyább ez az arány. A kevésbé likvid eszközök alatt a humán tőkénket (gyakorlatilag a fizetésünket) és a „biztos” ingatlant lehet érteni.
 A fenti „biztos” szó – legalább is Magyarországon – határozottan azt sugallja, hogy a jelenlegi hozamkörnyezetben – ha a többi adófizető által dotált BMÁK, PMÁK, KKJ-től eltekintünk – az ingatlan egyetlen reális alternatívája a részvény, az „bizonytalan”. Hiszen eshet is. Ott vannak lufik, politikai kockázatok, irracionális értékeltségek és még sorolhatnám. Vegyük ezek közül az egyik legkönnyebben megragadható, így leggyakrabban látott érvet az S&P 500 emelkedése ellen: miközben az árfolyamok folyamatosan mennek fölfelé, a vállalatok eredménye nem. Ezt az alábbi két ábra számszerűsíti, az első abszolút értékben, a másik százalékos változásban.
A második ábrán látszik jobban, hogy mitől vannak annyira felháborodva az emelkedés-szkeptikusok: miközben az elmúlt öt évben az index értéke 65 százalékkal nőtt, az indexet alkotó cégek eredményei (a vájt fülűek kedvéért: részvényenkénti nyereségről van szó, tehát a visszavásárlások részvényenkénti eredményt növelő hatása benne van) összességében csak 12, illetve 3 százalékkal – attól függően, hogy az egyszeri tételekkel számolunk vagy sem (bármelyik esetben lesznek kritikusaink).
Ebbe a jelenségbe pedig elég könnyű belekötni, hiszen minek kellene meghatároznia a részvény-árfolyamokat, ha nem annak, hogy mekkora nyereségre tehetünk szert a birtoklásuk által? A sokat használt, André Kostolanynak tulajdonított mondás szerint a kapcsolat tőzsde és gazdaság között olyan, mint a kutya és az őt sétáltató gazdája között. Miközben az ember megfontoltan halad, a kutya lelkesen szaladgál előre-hátra, de azért nagyjából ugyanoda jutnak. Jelen esetben a profitok reprezentálják a gazdaságot, vagyis az embert, bár a kutya mintha határozottan csak előre szaladgálna.
Fotó: Bloomberg / Getty Images Hungary
Tehát a részvények gyakran megkapják, hogy ez csak egy likviditásbőség és alacsony hozamkörnyezet által vezérelt emelkedés, a „valós” fundamentumokhoz nincs köze. Érdekes módon, az ingatlan már sokkal ritkábban kapja ezt a kritikát. Pedig nehéz elhinni, hogy bárki úgy gondolná, hogy az elmúlt évek európai vagy éppen magyar ingatlanár-emelkedésének a „valós” fundamentumokhoz lenne köze. Ezek ugyanis ingatlanpiac esetén a demográfiai – és kibővítve, nominális GDP – növekedés lehetnének leginkább, de ilyesmit Európában határozottan nem látunk. Felhajtóerőként látjuk helyette pontosan ugyanazt a likviditásbőséget és alacsony hozamkörnyezetet, amit a részvénypiacoknak még a szemére vetettünk.
A kutyás analógiával illusztrált fair értékhez visszatérés lapul valahol a fundamentális elemzés hátterében is, azonban a tőzsde jóval komplexebb annál, mint amit ez a kép sugall. Egyrészt, inkább csak hosszú távon lehet rá számítani, bár – mint a fenti S&P példából látszik – van, hogy öt év se elég hosszú táv. Másrészt – és talán ez a lényegesebb szempont – az alapvető fundamentumok mellett még rengeteg tényező játszik közre a részvény-árfolyamok meghatározásában és nem csak rövid távon.
Tehát azt el tudjuk fogadni, hogy az ingatlanpiacot nem a „fundamentumok” vezérlik, hanem például állami keresletélénkítő intézkedések, vagy a világ nagy jegybankjai eszközvásárlási programjai által lenyomott tőkepiaci hozamok, vagy akár egy idegenforgalmi újítás, az Airbnb. De akkor azt szintén fogadjuk el, hogy valahogy így lehet ez a részvényekkel is. A drágulásnak ezer oka van, amelyek közé jelenleg a profitok által reprezentált fundamentumok – legalábbis S&P500-szinten biztos – éppen nem tartoznak.
A cikk írója az Alapblog.hu szerzője."
Hungary,2016-08-07,Index.hu,https://index.hu/urbanista/2016/08/07/mennyi_turistat_bir_el_budapest/,Kiszorítanak minket a turisták Budapestről?,"Miközben a szakemberek egyetértenek abban, hogy a budapesti turizmusban bőven van még lehetőség, úgy tűnik, a hivatalos tervekben a helyi lakók életminősége háttérbe szorul a sokat költő prémiumturisták bevonzása mögött. Az adóbevételek növekedése jó a városnak és a kerületeknek is, ráadásul a többletbevétel olyan fejlesztésekre fordítható, amivel a helyi lakosok is kielégíthetők. Ugyanakkor jogosan merülhet fel a kérdés:
elkerülhető-e, hogy Budapest belvárosa múzeummá váljon, ahonnan kiszorulnak a helyiek?
Kell-e egyáltalán stratégia ennek megelőzésére, vagy a legjobb, ha hagyjuk, hogy a piaci folyamatok korlátlanul érvényesüljenek, a lakók pedig majd alkalmazkodnak hozzájuk?
                        
Budapest alapvetően változott meg azóta, hogy a 2000-es évek közepén induló, de leginkább az utóbbi öt-hat évben kiteljesedő folyamatok hatására több évtizedes kihagyás után újra felkerült a világ turistatérképére. A mindenki által ismert sztori a VII. kerületi romkocsmák nemzetközi berobbanásával indult, ami szerencsésen esett egybe az európai low-budget turizmus fénykorával.
A lepukkant posztszocialista városból, melynek azért gazdag az építészeti öröksége, hirtelen menő partyközpontt lett. Szórakozóhelyei sorra kerültek fel különböző külföldi lapok top-akárhányas listáira, az erről szóló híreket pedig sokan érthető büszkeséggel osztották meg.
A gyors növekedés árnyoldalai az utóbbi egy-két évben kezdenek mutatkozni: cikkek sora születik az olcsó-lerészegedős turizmus által élhetetlenné tett Belső-Erzsébetvárosról és a korábbi, első hullámos gentrifier lakók elköltözéséről, valamint a helyiek által látogatott szórakozóhelyek és kulturális terek más kerületekbe tolódásáról.
Fotó: Jászai Csaba / MTI
A politika viszont mintha még mindig naiv hiperoptimizmussal szemlélné a grafikonok egyelőre töretlen emelkedését, és egyfajta pártokon átívelő konszenzus lenne arról, hogy minél több turista jön Budapestre, annál jobb. Pedig „ez nem ilyen egyszerű” – mondja kérdésünkre Kádár Bálint építész, urbanista, a BME oktatója, akivel a budapesti turizmus trendjeiről, tervezhetőségéről beszélgettünk.
A korábbi kutatásában Budapestet a két legnagyobb regionális versenytársával, Béccsel és Prágával összevető szakember úgy látja, hogy a magyar fővárosban továbbra is van lehetőség a turizmus növelésére, amit
nem kiaknázni nagyon nagy hülyeség volna,
ugyanakkor tudatosabb stratégiára van szükség, amely a lakhatósági szempontokat is figyelembe veszi.
Van ilyen stratégia?
A legfrissebb dokumentum a témában a 2012/13-2017-es időszakra írt Ugorjunk! című stratégia, amelynek célja a „reális versenytársi környezetünkben sokkal jobb pozíció megszerzése és megtartása, valamint a látogatószám és vendégéjszaka szám növelése a minőségi kereslet generálásával”.
Bán Teodóra, a fővárosi turizmus marketingjéért, koordinálásáért és kulturális programok szervezéséért felelős Budapesti Fesztivál- és Turisztikai Központ Nonprofit Kft. (BFTK) ügyvezető igazgatója szerint ez a terv bár nem került a fővárosi közgyűlés elé, de néhány megállapításával alapul szolgál a BFTK munkaanyagként már elkészült Budapest Turisztikai Koncepciójának és Stratégiai Akciótervének. Míg a korábbi terv Stockholmot, Lisszabont, Brüsszelt, Athént és Koppenhágát tartotta reális versenytársnak, az április végén bejelentett turizmusért felelős kormánybiztos nyilatkozata szerint újra arra koncentrálna, hogy „legyőzzük Prágát és ostromoljuk Bécset”.
Kádár szerint míg a '90-es évekig Budapest egyértelműen uralta a versenyt a régió három nagy turisztikai célpontja között, a rendszerváltás utáni években Bécs elsősorban tudatosan szervezett és következetesen végrehajtott stratégiájának, míg Prága a piaci viszonyok akadálytalan érvényesülésének köszönhetően elhúzott mellettünk.
Fotó: Faludi Imre
A budapesti turizmus 2010 után kapott újabb lendületet, az utóbbi két évben pedig már gyorsabban növekszik, mint a versenytársaink. Ugyanakkor stratégiára két szempontból is szükség lenne: egyrészt mert
Budapest nehezebben fogyasztható,
mint az önmagát tálcán kínáló prágai óváros, ezért el kell tudni adni. Másrészt viszont azért is, mert szintén Prágában már az is látszik, hogy a turizmus hogy tud tönkretenni egy várost – vélekedett a szakértő. (A prágai önkormányzat egyébként nemrég döntött úgy, hogy kitiltja a segwayeket a belvárosból, ami nyilván csak egy eleme a turizmus zavaró velejáróinak.)
Minőség, színvonal, bevétel
Habár az év végéig elkészülő új nemzeti turizmusfejlesztési koncepció hozhat szemléletváltást, az eddigi nyilatkozatok alapján úgy tűnik, ez is elsősorban arra koncentrál majd, hogy hogyan növelhetnénk a turistaforgalmat és az ebből származó bevételeket.
Ezt az idén tavasszal megalapított új nemzeti csúcsszerv, a Magyar Turisztikai Ügynökség (MTÜ) válaszai is megerősítik, melyek szerint a fővárosi fejlesztésektől és a marketingkeret növelésétől „a hazai turizmus bevételeinek nagyságrendi emelkedése várható, ami az egyik legfőbb kormányzati prioritás”. Ezt azonban elsősorban nem a vendégéjszakák számának növelésével, hanem az „alulárazottság” megszüntetésével és a „a magasan költő vendégszegmensek megnyerésével” szeretnék elérni – ennek kedvezne az új kongresszusi központ 2018-ra tervezett átadása is.
Fotó: Bődey János
Ugyanezt a szemléletet osztja a BFTK vezetője is, aki szerint „nem feltétlenül a mennyiség, hanem a színvonal a lényeg”, éppen ezért a városmarketingnek el kell oszlatnia azt a tévhitet, hogy „azért vagyunk olcsóbbak, mert gyengébb minőséget nyújtunk”. Bán Teodóra hozzátette:
a romkocsma-turizmus és általában a fiatalok megszólítása továbbra is fontos,
mert ők később fizetőképesebb felnőttként is visszatérhetnek. Ugyanakkor a BFTK ügyvezetője szerint nem lenne szerencsés, ha ez a vonal dominálná a Budapestről alkotott képet, ezért erősíteni kell a prémium szolgáltatások és események iránti keresletet is. „A főszezonban különösen nagy vonzerőt jelenthetnek az olyan húzóesemények, mint a Forma 1, vagy a minőségi kulturális tartalmat szolgáltató Budapesti Nyári Fesztivál, a Margitszigeti Szabadtéri Színház eseményei” – tette hozzá.
A bevételek növelése országos, sőt fővárosi szinten is érthető törekvés, a kiemelten túlzsúfolt turistaövezetekben, mint pl. a pesti belváros egyes részein viszont indokolt lenne nagyobb hangsúlyt fektetni a helyi lakosság igényeire és az őket érő terhelés csökkentésére. Ezzel kapcsolatban az MTÜ fontosnak tartja, hogy a turizmus fejlesztése során „az eltérő érdekek egyeztetése konszenzusos módon, a lakosság, az önkormányzatok, a kormányzat és a turisztikai szereplők szempontjait figyelembe véve” történjen, ugyanakkor hatáskör hiányában ők ebben csak közvetítő szerepet tudnak betölteni.
Az ügynökség úgy látja, hogy az olyan fejlesztések, mint a Kossuth tér, a Várkert Bazár és a Vigadó felújítása vagy a négyes metró nemcsak a külföldi turisták érdekeit szolgálják, hanem a belföldiekét és a helyiekét is. „A turisztikai koncepció készítése során meg kell találni a turizmusfejlesztés és az élhetőség ésszerű kompromisszumát” – összegzett az MTÜ.
A BFTK ügyvezetője többek között a városnéző buszok piacának újraszabályozását említette, mint a lakosságnak kedvező intézkedést – az új buszok környezetkímélőbbek lesznek, és a számuk is közel a felére csökken, ezért kevésbé terhelik majd a városi közlekedést. (A 20 éves koncesszió ötletéért és az így létrejövő monopolhelyzetért viszont a piaci szereplők érthető módon nem igazán lelkesednek.)
Fotó: Bődey János
Bán Teodóra elmondása szerint Budapesten a nyári főszezon alatt is egyenletes a terhelés. „Amire feltétlenül készülnie szükséges Budapestnek és nekünk a BFTK-nak is, azok a kiugró külföldi és országon belüli érdeklődésre számot tartó nagy események, melyek a város és a turizmus szolgáltatói számára rövid intervallumon belül komoly terhelést jelentenek. Ilyenek lehetnek többek között a 17. FINA Világbajnokság, és esetlegesen a 2024. évi nyári Olimpiai játékok” – emelte ki.
Viszlát, belváros?
A tömegturizmus jellemzően elsőként a nagyvárosok történelmi belvárosát veszi célba, ahonnan ennek hatására szép lassan eltűnnek a korábbi lakók. Mivel a budapesti belváros jóval tagoltabb, mint a prágai, ezért a múzeummá válásra kisebb az esély. A helyiek viszont itt is kiszorulhatnak a belvárosból, aminek fontos tényezője lehet az albérletek árának szintén részben a turizmus által gerjesztett emelkedése.
Márpedig ahhoz, hogy egy történelmi belváros ne váljon kihalttá és díszletszerűvé, Kádár Bálint szerint az kell, hogy a helyiek „szeressenek ott lakni és ott csinálni dolgokat”. Ilyen szempontból a „dzsentrifikáció még mindig jobb, mint a turisztifikáció, vagy az, hogy üresen álljanak a lakások” – teszi hozzá.
Az albérletárak növekedésének több összetevője van, amelyek különböző szabályozási eszközökkel mérsékelhetőek. Az egyik az, hogy a Budapesten is egyre népszerűbbé váló Airbnb lakásmegosztó szolgáltatás felveri az árakat, és olyan irányba tereli az ingatlanpiacot, hogy sokan eleve befektetési céllal vásároljanak lakást, vagy kiadják a hétköznapi életvitelre alkalmatlanná vált belvárosi lakásukat. Ez viszont nemcsak az árakat növeli, hanem a lakóközösségeken belül is állandó konfliktusforrást teremt.
Ezek megfékezésére több európai nagyvárosban korlátozásokat vezettek be. Barcelonában egyéves moratóriumot rendeltek el új szálláshelyek létesítésére, amit idén újabb egy évvel meghosszabbítottak, az illegálisan (nem bejelentve) működő szállásokat pedig brutális pénzbüntetéssel fenyegetik. Berlinben szigorították a kiadás feltételeit és az árakat is maximálták, Párizsban pedig a szomszédok bejelentéseivel próbálják elrettenteni az illegális szálláskiadókat (a lakásmegosztó szolgáltatások gyors növekedéséről és az ezáltal okozott problémákról itt olvashat bővebben).
Fotó: Jászai Csaba
Idén tavasszal az NGM is reagált a jelenségre, legalábbis áprilisban egy olyan javaslatról jelent meg hír, amely tulajonként legfeljebb három lakás kiadását tenné lehetővé, négyzetméterenként fizetendő fix adóteher mellett (az NGM később cáfolta, hogy tárgyaltak volna ilyen javaslatról).
A budapesti turizmus számokban
A turizmussal foglalkozó kutatók által is gyakran használt (a magyar adatoknál a KSH-ra támaszkodó) osztrák TourMIS adatbázis szerint tavaly összesen 3 mllió 269 ezer külföldi turista érkezett Budapestre (az összes Magyarországra látogató külföldi vendég kétharmada), ami 8.5 százalékos növekedést jelent az előző évhez képest. 2013-ban ez a szám még 2 millió 867 ezer volt, tehát két év alatt már 14 százalékos a növekedés. Ez azonban csak a kereskedelmi szálláshelyeket igénybe vevők száma, ha azokat is beleszámítjuk, akik barátokat vagy rokonokat (vagy nem bejelentett szállásokat) látogatnak, akkor már 2012-ben is bőven 4 millió felett járt a Budapestre érkező külföldiek száma. Eközben a fővárosban eltöltött vendégéjszakák száma is bővült tavaly, nagyjából 7.5 százalékkal, öt év alatt pedig 45 százalékkal, habár a Roland Berger tanácsadó cég szerint még bőven van hova növekedni. A meglévő kerekedelmi szálláshelyek egyébként 70 százalékos kihasználtsággal üzemeltek 2015-ben.
Viszonyításképpen: Bécsbe ugyanebben az időszakban 5 millió 464 ezer, Prágába pedig 5 millió 715 ezer külföldi turista érkezett, közel kétszer annyi, mint Budapestre. Ettől már nincs nagyon messze a 6 millió 617 ezres barcelonai adat sem, ami azért is jelzésértékű lehet, mert a katalán főváros az utóbbi években a mintapéldája lett annak, hogy milyen konfliktusokat szülhet a tömegturizmus (ezekből persze a turizmus megfékezését fő kampánytémává emelő baloldali polgármester, Ada Colau is kivette a részét, de a sok korlátozó intézkedés mellett egyszerűen a városban sétálgatva is feltűnő a turisták hazaküldését szorgalmazó graffityk és molinók terjedése). A „tömegturizmussal túlterhelt Barcelonára” a Magyar Turisztikai Ügynökség is mint elrettentő példára hivatkozik, ugyanakkor abban bízik, hogy Budapesten a jobb koordináció mellett a „lakosság vendégbarátabb hozzáállása” is segít majd elkerülni az ottanihoz hasonló problémákat.
Ez önmagában előremutató próbálkozás lenne, ugyanakkor a gazdasági tárca javaslata Kádár Bálint szerint nem rendezne egy másik fontos kérdést: az üresen álló lakások problémáját, vagyis azt, hogy Budapesten külföldi beruházók elkezdtek hosszú távú befektetésként lakásokat felvásárolni, ami tovább növeli a lakáshiányt. Utóbbi problémát a szakértő szerint elsősorban egy az üresen álló lakások után fizetendő adó kivetésével lehetne megoldani.
Az Urbanista megkeresésére a gazdasági tárca közölte: jelenleg nem dolgoznak a lakáskiadás adózásának újraszabályozásán.
Egy múzeum tövében nem fogunk frizbizni
Míg a turizmus bővülése nyilvánvalóan globális stratégiát kíván, a politikailag jelenleg legaktuálisabb kérdés a Városliget átalakítása. Habár a projekt a zöldfelületek arányától kezdve a tervezett beruházások megtérüléséig ezer kérdést vet fel, ennek a cikknek a nézőpontjából a legfontosabb kérdés az, hogy egyáltalán szeretnénk-e, hogy a Városligetet több turista keresse fel, és ha ez így lesz, az milyen hatással lehet az eredeti, közpark funkcióra.
Kádár Bálint úgy véli, hogy a Liget projekt a bécsi Schönbrunn kastély példáját próbálja imitálni azzal, hogy létrehoz egy attrakciót a városközponton kívül, és egy napig megpróbálja ott tartani a turistákat. Szerinte azonban a turisták 
két múzeumnál többet nemigen fognak megnézni,
ami pedig nem fogja tudni fedezni a fenntartás költségeit. Éppen ezért a szakértő meglátása szerint jobban megérte volna szétszórni ezeket a múzeumokat a belvárosban, ahol ezeket egy folytonos gyalogostengely köthetné össze, és a turistáknak arra is több lehetőségük adódna, hogy pénzt költsenek, ezzel növelve a város adóbevételeit.
Ugyanakkor az új múzeumok elhelyezésénél azzal is számolni kell, hogy azok szétszórása milyen hatással lesz az alapvetően pihenőparknak (egy a Liget projekthez készült tanulmány szerint 52 % által sétálásra) használt Városligetre. Kádár szerint itt nemcsak az épületek konkrét fizikai kiterjedését kell figyelembe venni, hiszen azok kisugárzása dominálni fogja a körülöttük lévő teret is, ezért ezeken a részeken „a közpark funkció nem fog megvalósulni”. Másképpen szólva „egy múzeum tövében nem fogunk frizbizni”.
A park zsúfoltságáról megoszlanak a vélemények, a már idézett tanulmányhoz készült kérdőíves felmérésben a megkérdezettek 21 százaléka tartotta részben vagy egészben zsúfoltnak a Városligetet. Kérdés, hogyan változna ez az arány, ha az éves látogatószám a terveknek megfelelően négy év alatt 4-ről 6,2 millióra ugrana.
Fotó: Balogh Zoltán / MTI
Baán László miniszteri biztos egy tavalyi bizottsági ülésen egyébként éppen Barcelona látogatószámaival példálózott, ami azért is komikus, mert az ottani turizmus által gerjesztett konfliktusok egyike épp azt eredményezte, hogy a túlterhelt Güell park műemléki részére a helyi lakosok kivételével mindenkinek belépőt kell váltania. Habár ez a megközelítés erősíti a park „attrakció” jellegét, a konkrét példából pedig az is ismert, hogy a belépőfizetés könnyen megkerülhető, az azért megfontolandó, hogy érdemes-e eleve úgy tervezni egy parkot, hogy az turisták tömegeit vonzza.
A Magyar Turisztikai Ügynökség pont fordítva érvel: szerintük azzal, hogy „a Ligetet még inkább bevonjuk a turizmusba, nemcsak az attrakciók számát bővítjük, de jelentősen javítjuk a városlakók életminőségét is”.
Milyen új területeket lehet bevonni?
A korlátozó intézkedések bevezetése mellett a belváros tehermentesítésének másik lehetséges módja, ha több olyan látványosságot, szabadidős helyszínt hozunk létre, amelyek a centrumon kívül esnek (Barcelona például a jelenleg periférikus La Sagrera vasútállomás környékére koncentrálná az új hotelberuházásokat).
Ilyen fejlesztések az MTÜ tervei között is szerepelnek: a vizes vb kapcsán folyóparti sétány épülhet a Duna újpesti szakaszán, az „elkövetkező években” a Népligetet és a Hajógyári-szigetet is rendbe raknák, és a Millenniumi Városközpontba (vagyis a Nemzeti Színház és a Müpa szomszédságába) tervezett kongresszusi központ is hozzájárulna ahhoz, hogy a városon belül ne egy zónára koncentrálódjon a turizmus.
Fotó: Jászai Csaba
Bán Teodóra úgy látja, hogy a külső kerületek illetve az agglomeráció jelenleg nincs kellően felkészülve a turisták fogadására, a programkínálat mellé infrastrukturális fejlesztések, beruházások kellenének. A Dunában mint közlekedési útvonalban rejlő potenciál viszont a kikötők északi és déli irányú széthúzásával, számuknak növelésével, a folyami turizmus bővítésével, illetve szállodahajók létesítésével jobban kiaknázható lenne – tette hozzá, megjegyezve, hogy ehhez a kikötők és városrészek közötti közlekedési és parkolási feltételek biztosítása is szükséges.
„A tudatos fejlesztésekkel, a magas színvonalú tartalmi szolgáltatásokkal az igényes, kimagaslóan költő vendégek számának növekedése prognosztizálható” – összegezte a kilátásokat a BFTK vezetője.
Érdekel Budapest jövője? Kövesd az Urbanistát a Facebookon!
Urbanista
Akták
A budapesti olimpia
2023. máj  4.
Schmidt Ádám: Az atlétikai vb ugródeszka lehet az olimpia felé, de nem ez a célja
A sportért felelős államtitkárral taoügyekről, Hungaroringről, összetört álmokról beszélgettünk.
2022. máj 28.
Egyszer már nekifutottunk az olimpiai pályázatnak
A 2024-es játékok megrendezésére pályáztunk, de végül visszakozott a kormány.
2018. nov 30.
A rögbiszövetség kétmillióért mondja meg, mire költött félmilliárdot
A budapesti olimpia miatt jól megtámogatott szövetségtől a 24.hu próbált adatokat kérni.
Még 213 cikk az aktában
Töltés"
Hungary,,Index.hu,https://index.hu/sport/2016/rio/2016/08/01/rablasokkal_indul_a_rioi_olimpia/airbnb-n_trollkodnak_a_rioi_olimpiai_faluval/,Title not found,Content not found
Hungary,2016-08-04,Index.hu,https://index.hu/gazdasag/2016/08/04/nav_ezer_airbnbzonek_kell_rendeznie_elszamolasat/,NAV: Ezer airbnb-zőnek kell rendeznie elszámolását,"A NAV megkezdte a közösségi szálláshelymegosztó portálok adatainak elemzését. A májusi adatok alapján több mint ezer bérbeadónak érdemes rendeznie az államkassza felé az ingatlankiadásból származó jövedelme utáni elszámolást – írja az NGM közleményében.
Egyetlen közösségi szálláshelymegosztó portál adatainak szisztematikus elemzéséből kiderült, hogy májusban 441 településen 5206 bérbeadó 8299 ingatlant kínált. Tételes átalányadózásra 3925-en jogosultak. Voltak olyan magánszemélyek is, akik több mint 20 ingatlant hasznosítottak, esetükben az előzetesen becsült bevétel mintegy havi 50 millió forint. 
A NAV kockázatelemzői a rendelkezésére álló információkat összevetik a hónapról hónapra szisztematikusan legyűjtött adatokkal. A hivatal ellenőrzést csak akkor rendel el, ha valaki még ezt követően sem teljesíti megfelelően a kötelezettségeit. A NAV szerint érdemes a tételes átalányadózást választani, hiszen így szobánként évente mindössze 38 400 forint közterhet kell leróni. Ezenfelül a vendégektől beszedett idegenforgalmi adót kell befizetni az önkormányzat kasszájába.
A szálláshelymegosztó portálokon kínált ingatlanok kiadása nem bérbeadásnak, hanem szálláshely-szolgáltatásnak minősül, ezért adószám kiváltása, illetve a tevékenység végzéséhez a jegyző engedélye mindenképp szükséges hozzá."
Hungary,2016-07-26,Index.hu,https://index.hu/gazdasag/2016/07/26/megerheti_lakast_venni_az_egyetemista_gyereknek/,Megérheti lakást venni az egyetemista gyereknek,"Kedden este kiderülnek az egyetemi ponthatárok, ami után szerda reggel, kipihenve az örömhír utáni bulizást, több tízezer fiatal gondolkodhat el azon, hogy hol fog lakni az egyetemi évek alatt. A diákoknak alapvetően négy opciójuk van:
megcsípnek egy kollégiumi helyet;
elmennek magánkollégiumba, már ahol van olyan;
bérelnek egy lakást;
vagy vesznek nekik egy lakást a szüleik. 
Az FHB elemzése szerint a jelenlegi helyzetben az, aki nem kap kollégiumi helyet vagy nem akar koleszba költözni,
összességében jobban jár, ha a szülei vesznek neki egy lakást, mintha albérletre költi a pénzt. 
Bár egyre kevesebb diák van a felsőoktatásban – az elmúlt öt évben 70 ezerről 55 ezer alá csökkent a felsőfokú tanulmányokat elkezdő hallgatók száma –, az egyetemi városokban (Győr kivételével) a hallgatók legalább fele lakhatási problémákkal küzd. A budapesti felsőoktatási intézményeknek tavaly nagyjából 55 ezer olyan hallgatójuk volt, aki Pest megyén kívülről jött, Baranyában valamivel kevesebb mint 7 ezer, Csongrád és Hajdú-Bihar megyében pedig közel 10 ezer volt a más megyékből érkező diákok száma.
Grafika: FHB
Ennyi diákot nem lehet mind kollégiumban elhelyezni. A kollégiumban lakó diákok aránya az összes nappali tagozatos diák között 26 százalékról 18 százalék köré esett 2000 és 2013 között. Ez egyre növeli a bérlakások iránti keresletet, amit tovább hajt fölfelé az egyre több (2014-ben már 21 ezer) külföldi tanuló, akik szintén lakni akarnak valahol. A kereslet tehát nagy, kiadó lakásból pedig kevés van (amit tovább csökkent, hogy sok lakást már csak rövid távon, Airbnb-n vagy hasonló oldalakon keresztül adnak ki). Emiatt egyes budapesti kerületekben vagy például Debrecenben már 30-40 százalékkal nőttek a bérleti díjak. 
Bár a lakásárak is egyre inkább emelkednek Budapesten és az egyetemi városokban, az FHB szerint érdemesebb lehet lakást venni, mint bérelni, főleg, ha annak a lakásnak egy szobáját ki is tudják adni. Az FHB számításai szerint 
ha egy 15 millió forintos lakást havi 88 ezer forintnál drágábban lehet csak kivenni 5 éven keresztül, akkor már jobban megéri vásárolni. 
Ha a szülők azzal számolnak, hogy egy bérlő is lakik majd a lakásban, akkor már 75 ezer forintos lakbér fölött érdemes inkább venni egy lakást. Mindez a fővárosi lakáspiacon azt jelenti, hogy ha az egyetemista gyerek a Nagykörúton belül szeretne lakni, akkor inkább az eladó ingatlanok között érdemes nézelődni.  Az alábbi grafikonon a kék és zöld vonalak jelzik azt az árszintet, aminél a családnak ugyanannyiba kerülne vásárolni egy lakást, mint bérelni egyet a gyereknek.
Vásárlás vagy bérlés?Grafika: FHB
Az is látszik, hogy Budapest egyetemisták által kedvelt részein a bérleti díjak mind efölött vannak, vagyis szinte mindenhol jobban megéri a mostani, kedvező hitelfeltételek mellett lakást venni. Ezeken a területeken aztán, ha a gyerek másik városba vagy országba megy dolgozni vagy tanul majd tovább, ezeket a lakásokat kedvező feltételekkel lehet majd eladni vagy kiadni.
Persze azt hangsúlyozzák az FHB elemzői, hogy ez az ő modellszámításuk alapján igaz, ettől lehet eltérő eseteket találni. Ahogy írják ""a modell célja, hogy sorra vegye azokat a tényezőket, amelyek befolyásolhatják a vásárlás vagy bérlés melletti döntést, illetve felhívja a figyelmet, hogy a jelenlegi szituációban érdemes megfontolni a bérlés helyett a lakásvásárlást""."
Hungary,2016-07-19,Index.hu,https://index.hu/belfold/2016/07/19/felvonulast_rendez_az_uber_szombaton/,Felvonulást rendez az Uber szombaton,"De ők nem tüntetnek forgalomlassítással, lesz viszont össznépi Pokémon-vadászat, és a Hősök terére vonulnak a közösségi ételmegosztósok is.
Az Uber július 24-én, vasárnap 12 órától ""határozatlan ideig"" nem lesz elérhető Magyarországon. Az Uber-sofőrök nem terveznek forgalomlassító demonstrációt, sem tüntetést a döntés miatt, de - ahogy írják - nem is fognak ""egymás vállán sírni"".
Ezért az Uber-sofőrök Az utolsó kör néven találkozót szerveznek szombaton délután 4-re a Hősök terére, ahonnan egy hat kilométeres, várhatóan dudaszótól hangos búcsúkörre indulnak a belvárosban. (A Facebookon még délelőtti dátum szerepel, de a szervezők időközben áttették az eseményt délutánra.) A sofőrök minden csalódott utast várnak, az utolsó útért senkinek nem kell fizetnie.
Fotó: Al Seib
A felvonuláshoz csatlakoznak a Yummber nevű ételmegosztó alkalmazás ötletgazdái és felhasználói is - mondta el az Indexnek Kalmár Péter, a bevallottan az Uber mintájára kitalált szolgáltatás alapítója. A Yummber az Uberhez hasonlóan a sharing economy elve alapján működik, csak itt nem fuvart, hanem házi főztöt lehet egy online alkalmazáson meghirdetni.
Kalmár Péter korábban azt nyilatkozta: régóta tárgyalnak a Nemzetgazdasági Minisztériummal, ahol már készülőben van a ""Lex Yummber"", amelynek bevezetése után jelentősen egyszerűsödne - és kifehéredne - a szolgáltatás, mivel onnantól egyszerűen a szolgáltató cég fizetne be egy kedvező adót az önkéntes szakácsok helyett. Kalmár azonban az Uber kivonulásának hírére egy dühös blogposztban küldte el melegebb éghajlatra a minisztériumot. ""Üldözzetek minket is basszátok meg, nem kell az Uber és az Airbnb háta mögött támogatni a kis magyar startupot. Köszi, nem kérek belőle. Egyedül ugyanis ez nem megy. Ez nemcsak szolidaritás az Uberrel (az is), hanem üzleti érdek is. (...) Azt is közlöm, hogy a kormány suba alatti tárgyalásai velünk, azaz a Yummberrel, mától kezdve semmisek a részemről. Dugjátok föl magatoknak a jóindulatotokat, meg a szabályaitokat is. Mostantól kezdve nincs több egyeztetés, nincs több zárt ajtók mögötti szupertitkos tárgyalás"" - írta Kalmár.
Kalmár PéterFotó: Ajpek Orsi
A szombati eseményen azonban a blogbejegyzéssel éppen ellentétes stílust szeretnének képviselni a szervezők, így például egy másik, az Ubert (és a Yummbert) támogató startup, a Mosaik Pokémon-vadászatot tervez a Hősök terére, hogy az Uber búcsúja igazán kedves és cuki élmény legyen az anyázás helyett.
Ne maradjon le semmiről!
Facebook"
Hungary,2016-07-13,Index.hu,https://index.hu/gazdasag/2016/07/13/kicsinaltak_az_ubert_kivonul_magyarorszagrol_a_ceg/,Kivonul az Uber Magyarországról,"Az Uber július 24-én 12 órakor határozatlan időre felfüggeszti szolgáltatását Magyarországon.
Nem tudnak eleget tenni az új taxistörvénynek, ami alapján szétbírságolhatják és betilthatják őket.
1200 sofőrjük, 160 ezer utasuk volt.
A cég szerint próbáltak dűlőre jutni a kormánnyal, de erre nem volt fogadókészség.
Szívesen visszatérnének, ha változna a szabályozás, és remélik, ez csak idő kérdése.
Az Ubert világszerte sok helyen támadják, amiért nem fizet társasági adót és nem munkavállalókként alkalmazza sofőrjeit.
A GVH szerint az is baj, hogy nem azonos feltételekkel működik, mint a szabályozott taxistársaságok.
Kivonul az Uber, július 24-én 12 órakor felfüggesztik a magyarországi szolgáltatást. 
Aznap lép hatályba a személyszállítási szolgáltatásokra vonatkozó törvénymódosítás, amely súlyos büntetéseket és az applikáció felfüggesztését teszi lehetővé, ha a szolgáltató nem tartja be a taxizásra vonatkozó szabályokat.
Fekete Zoltán, a cég magyarországi ügyvezetője szerint volt hajlandóság a cég részéről, hogy létrejöjjön egy olyan szabályozás, ami kialakítja annak kereteit, hogy az Uber-sofőrök szabályosan működjenek, de szerinte ebben a kormányzat nem volt partner.
Az ügyvezető a sajtótájékoztatón elmondta: az Uber mindenben együttműködött a kormányzattal, kötelezővé tette, hogy a sofőrök vállalkozói adószámot váltsanak ki, megszerezzék a kötelező engedélyeket és biztosítást kössenek, de ez sem volt elég ahhoz, hogy a kormány baráti szabályozást alakítson ki.
A magyarországi szolgáltatást határozatlan időre függesztik fel, és egyelőre nem tudják, hogy elindítják-e újra.
Viszont ha megváltozna a szabályozás – amin az Uber még dolgozna a kivonulás ellenére –, akkor nem kizárt, hogy megint lehet majd uberezni Budapesten. A cég irodája egyelőre még megmarad Budapesten, ami a személyszállító szolgáltatás felfüggesztése után is lobbizik majd azért, hogy megváltozzon a szabályozás. Fekete Zoltán szerint a kivonulás után két-három hónapon belül kiderülhet, hogy mennyire nyitott a kormányzat egy Uber-barát törvény kidolgozására. A lobbizás még július 24-ig is folytatódik, de Fekete szerint minimális az esélye, hogy addig változást érjenek el. 
Taxistüntetés Budapesten 2016 elejénFotó: Bődey János / Index
Törvényi szigor
A szóban forgó törvényt júniusban fogadta el a parlament. Ebben az áll, hogy blokkolni lehet azokat az internetes oldalakat és alkalmazásokat, amelyek jogellenesen működő taxiszolgáltatást kínálnak. Bár nem nevesítették konkrétan, a lépéssel az Ubert akarták ellehetetleníteni, vagy legalábbis – Fónagy János illetékes államtitkár szavaival élve – rákényszeríteni arra, hogy „álljon be a sorba”.
A jogszabály értelmében a tiltás akkor rendelhető el, ha
a taxiszolgáltatást szervező vagy közvetítő nem felel meg a kormányrendeletben meghatározott diszpécserszolgálati követelményeknek,
és ezen engedély hiánya miatt a hatóság bírságot szabott ki rá,
de a megbírságolt szolgáltató mégis tovább folytatja a szabálytalan tevékenységet.
Arról itt írtunk részletesen, hogy a szolgáltatás betiltása hogyan lehetne lehetséges. Erre azonban nem is volt szükség, mert a cég előbb dobta be a törölközőt. Arra semmi esély nem volt ugyanis, hogy megfeleljen a diszpécserszolgálatokra vonatkozó szabályoknak, hiszen például telefonon nem is lehet Ubert rendelni.
Az Uber a törvény elfogadása után még arról beszélt, hogy nem vonul ki Magyarországról, hiába pletykálták ezt maguk az uberezők. Sofőrjeit is igyekezett szabálykövetésre bírni; lapinformációk szerint a cég közel 400 sofőrnek letiltotta az alkalmazás használatát, mert nem szerezték be a személyszállításhoz szükséges összes vizsgát.
Az EU szerint nem rossz dolog
Az Uber ellehetetlenítése már csak azért is érdekes, mert az Európai Bizottság nemrég tette közzé a sharing economyra épülő vállalkozásokra vonatkozó ajánlásait. Eszerint többek közt a magánszállásokat kínáló Airbnb és a fuvarszervező Uber betiltása kizárólag a legvégső esetben helyénvaló. Az európai intézmény ugyanakkor fontosnak nevezte a megosztásalapú szolgáltatásokra vonatkozó adószabályok alkalmazásának egyszerűsítését és pontosítását is.
Ezzel kapcsolatban a Napi.hu megkereste a Gazdasági Versenyhivatalt is, amely azt közölte: az Uber hazai jelenlétének lehet versenyfokozó és -élénkítő hatása, így a verseny szempontjából előnyös lehet a szolgáltatás. A megfelelő szabályozás hiánya azonban felvethet problémákat is, mivel a taxival végzett személyszállítási szolgáltatásokat végzők és az Uber szolgáltatást nyújtók között nem egyenlőek a feltételek.
Uber: Budapest veszít ezzel
Fekete Zoltán azt mondta a sajtótájékoztatón, hogy Budapest sokat veszít az Uber kivonulásával, a 3-as metró felújításánál vagy az esetleges budapesti olimpia alatt például nagyon fog majd hiányozni a városnak ez a szolgáltatás.  A legnagyobb vesztes Fekete szerint az a 1200 sofőr-kisvállalkozó, akinek a megélhetése múlt az Uberen. A sofőrökkel a sajtótájékoztató előtt egy órával közölték a hírt, hogy július 24-én leáll a szolgáltatás. Velük az Uber holland cége kötött szerződést, és az is fogja felbontani.
Fotó: Balogh László / Reuters
Az Uber magyar sofőrjeinek jár még valamennyi költségtérítés, a cég ugyanis kifizeti nekik azt a 150-200 ezer forintot, amit a különböző engedélyekért kellett fizetniük. Hogy egy esetleges visszatérésnél vissza tudják-e majd csábítani a sofőröket, mennyire lenne meg bennük a hajlandóság és a bizalom, hogy újra belevágjanak, az Fekete szerint kérdéses.
Fekete Zoltán szerint a 160 ezer felhasználó is sokat veszít, akik eddig több millió kilométert autóztak Budapesten a szolgáltatással. Nekik a cég úgy köszöni meg az eddigieket, hogy a 10 ezer legtöbbet uberező magyar utas egyszer ingyen utazhat az EU 21 országában. A magyar regisztráltak a szolgáltatást továbbra is használhatják majd külföldön.
Azon még gondolkodnak, hogy a személyszállítás mellett valamilyen más Uber-szolgáltatással – például étel-házhozszállítással, biciklisfutár-alkalmazással, helikopteres vagy hajós szolgáltatással – megjelenjenek a magyar piacon, de erről egyelőre nem tudott biztosat mondani. Fekete Zoltán szerint pár hónapon belül kiderülhet, hogy van-e valamilyen más Uber-szolgáltatásnak létjogosultsága Magyarországon. Az ügyvezető szerint azonban
csak idő kérdése, hogy valamikor, akár évek múlva, de az Uber vagy valamilyen hasonló szolgáltatás visszatér majd Magyarországra. 
Nem mindenhol szerették
Nem Magyarország az egyetlen hely, ahol az Uber ellen keményen fellép a szabályozó, a világ sok másik országában támadják a céget. Az egyik szálka az államok szemében, hogy az Uber nem nagyon fizet társasági adót, és a sofőrjeit is gyakran vádolják adóelkerüléssel, bár ez utóbbi téren bonyolultabb a helyzet.
Emellett az Uberrel és általában véve a sharing economyval kapcsolatban komoly munkajogi problémák is felmerültek. Mivel az uberezők megbízási szerződéssel dolgoznak, nem igazán vonatkozik rájuk semmiféle jogi védelem, így teljesen kiszolgáltatottak a vállalat felé."
Hungary,2016-06-29,Index.hu,https://index.hu/gazdasag/2016/06/29/raszallnak_az_airbnb-re_barcelonaban/,Rászállnak az Airbnb-re Barcelonában,"Nagyon nem éri meg engedélyek nélkül kiadni lakásokat turistáknak Barcelónában, a város ugyanis hússzorosára emelte az ezért kapható pénzbüntetést. A turisták egyik kedvenc európai városában 2012 óta él az a szabály, hogy minden lakást, amit ki akar adni rövid távra turistáknak a tulajdonosa  Airbnb-n vagy más szolgáltatáson keresztül, be kell jelenteni és engedélyeztetni kell a turisztikai hivatalnál. A be nem jelentett lakások után pedig bírságot kell fizetni, de nem a tulajdonosnak, hanem a szolgáltatónak, így kapott tavaly 30 ezer eurós büntetést az Airbnb és a vele konkurens HomeAway. Most viszont
a 30 ezer eurós maximálisan kiszabható büntetést 600 ezer euróra, vagyis 190 millió forintra emelték.
Janet Sanz, a város önkormányzatának várostervezésért felelős tagja a The Localnak azt mondta, az emelésre azért volt szükség, mert az Airbnb és a HomeAway továbbra is hirdetett olyan barcelonai lakásokat az oldalán, amelyeknek nem voltak meg a megfelelő engedélyei. Ezek az engedély nélküli lakások pedig az önkormányzat szerint ártanak a városnak, mert emelkednek miattuk a lakbérek, pörög a feketegazdaság és a zaj miatt sok a konfliktus a szomszédokkal. 
Ahogy arról már mi is írtunk korábban, legálisan, minden adót befizetve és mindent bejelentve az Airbnb már egyáltalán nem akkora üzlet a lakások kiadóinak, így Barcelona vezetése is abban reménykedhet, hogy a magasabb büntetés miatt kevesebben akarják majd így kiadni a lakásukat, mint eddig. 
A rövid távú lakáskiadásból már nemcsak Barcelona vezetésének van elege, sőt Berlinben már nemcsak büntetik, de részlegesen be is tiltották az Airbnb-t és társait."
Hungary,2016-06-13,Index.hu,https://index.hu/gazdasag/2016/06/13/az_uber_letiltotta_nagyjabol_400_soforjet/,Az Uber letiltotta nagyjából 400 sofőrjét,"A Napi.hu információi szerint az Uber közel 400 sofőrnek letiltotta az alkalmazás használatát, miután a partnereik továbbra sem szerezték be a személyszállításhoz szükséges összes vizsgát.
A lapnak egy sofőr azt mesélte, hogy nem tudja folytatni a munkát az Ubernél, mivel leghamarabb szeptember végére kaphat időpontot a vizsga letételére. Az információt más sofőr is megerősítette a Napi.hu-nak, ő azt emelte ki, hogy a cég több időpontot is adott a sofőrjeinek a vizsgák teljesítésére, ám hétfőtől már inkább a letiltás mellett döntött.
Az Uber nem cáfolt
A lap az Ubert is megkérdezte: a cég nem cáfolta az értesülést, mindössze annyit közöltek, hogy: ""ahogy már többször elmondtuk, csak olyan alvállalkozó sofőrök használhatják az Uber rendszerét, akik rendelkeznek személyszállítói engedéllyel és az autójukat személyszállításra levizsgáztatta a közlekedési hatóság. Ebből is látszik, hogy az Uber és autóspartnerei szabálykövetők. Azokat az érdeklődőket, akik jelenleg nem rendelkeznek minden szükséges engedéllyel, információval és tanácsokkal is segítjük, hogy ezeket hogyan tudják a lehető leghamarabb beszerezni.""
Nemrég tette közzé az Európai Bizottság a sharing economy-ra épülő vállalkozásokra vonatkozó ajánlásait. Eszerint többek közt a magánszállásokat kínáló Airbnb és a fuvarszervező Uber betiltása kizárólag a legvégső esetben helyénvaló. Az intézmény fontosnak nevezte a megosztás alapú szolgáltatásokra vonatkozó adószabályok alkalmazásának egyszerűsítését és pontosítását is.
A versenyhivatal szerint 
Miután az ajánlások napvilágot láttak, a Napi.hu megkereste a Gazdasági Versenyhivatalt, hogy ő hogyan látja a sharing economy térnyerését. A GVH szerint az Uber hazai jelenlétének lehet versenyfokozó és -élénkítő hatása, ebből adódóan verseny szempontból előnyös lehet ugyan, azonban a megfelelő szabályozás hiányában felvethet problémákat, figyelemmel a taxival végzett személyszállítási szolgáltatásokat végzők és az Uber szolgáltatást nyújtók közötti egyenlőtlen feltételekre.
Fotó: Szigetváry Zsolt / MTI
A GVH válaszában kiemelte azt is, hogy
szerintük aggályos a fix tarifa, mivel az korlátozza a gazdasági versenyt a taxizási szolgáltatók budapesti piacán, de hátrányos az a szolgáltatásokat igénybe vevők szempontjából is.
A GVH szerint bár az uniós agendában található megközelítés összességében hasznos lehet a fogyasztók szempontjából, ám idő előttinek tartja, hogy általános jellegű álláspontot adjon ki a sharing economy és a ""hagyományos"" gazdasági szereplők kapcsolatáról.
Nem minden országban voltak ennyire visszafogottak a versenyhivatalok, Spanyolországban például, ahol az Uber nemrég újraindult, a Nemzeti Versenybizottság egyenesen beperelte a kormányt a személyszállítási piac korlátozása miatt. Lengyelországban pedig a Verseny- és Fogyasztóvédelmi Hatóság nemcsak elutasította a taxis vállalatok panaszát, hanem kijelentette: ""a szabályozást az Uberhez hasonló innovatív, modern megoldásokhoz kell igazítani annak érdekében, hogy az utasok és általában a személyszállítási ágazat részesüljön a piaci verseny teremtette előnyökből."""
Hungary,2016-06-12,Index.hu,https://index.hu/tech/2016/06/12/szomszedainkban_kevesbe_bizunk_mint_az_idegen_autosokban/,"Szomszédainkban kevésbé bízunk, mint az idegen autósokban","A tulajdonunk megosztására épülő közösségi gazdaság egyik meglepő következménye, hogy sokan már jobban bíznak a rendesen kitöltött online adatlappal rendelkező idegenekben, mint a kollégáikban és a szomszédaikban - derült ki egy felmérésből, ami a NYU Stern üzleti egyetem kutatói végeztek el a BlaBlaCar megbízásából.
Több mint 18 ezer ember vett részt a kutatásban, melyből kiderült, hogy
a részletesen kitöltött online profilú BlaBlaCar felhasználóknál 88 százalék,
saját családtagjaik esetében 94 százalék,
barátoknál 92 százalék,
ugyanakkor a naponta látott kollégáknál csak 58 százalék,
a szomszédoknál 42 százalék,
a közösségi portálokon lévő kapcsolatoknál 16 százalék a bizalom szintje. 
A telekocsi szolgáltató BlaBlaCar szerint mindez egy általános változásra mutat rá, amely a közösségi szolgáltatások egyre gyakoribb használatának köszönhető, hiszen elég komoly bizalom kell ahhoz, hogy beüljünk egy másik ember autójába, vagy aludjunk a kiadott lakásában.
A BlaBlaCar szerint a közösségi gazdaság működéséhez a részletesen kitöltött online adatlapokon (Facebook, Linkedin) kívül szükség van az adott szolgáltatással (Airbnb, Uber, BlaBlaCar) összefüggő értékelésekre, az ilyen tevékenységgel kapcsolatos tevékenységi szintre (kezdő vagy profi felhasználó), némi moderációra, és pénzügyi kötelezettségre, hogy ne lehessen következmények nélkül lemondani egy igényelt szolgáltatást."
Hungary,2016-06-08,Index.hu,https://index.hu/gazdasag/2016/06/08/san_francisco_airbnb_sharing_economy/,San Francisco az Uber után az Airbnb-nek is betett,"Ezentúl csak a regisztrált lakásokat lehet majd rövid távon kiadni. A város és a cég között már egy ideje dúl a háború, korábban az Ubert is sikerült leszabályozniuk.
San Franciscóban kedden egyhangú döntés született, ami megnehezíti majd az Airbnb-zést, írja a Quartz. A város felügyeleti tanácsa 10-0 arányban megszavazta, hogy a rövidtávú lakáskiadási platformokon csak regisztrált lakosok hirdethessenek. Az ezt megszegő cégek napi ezer dolláros büntetéssel kell számoljanak.
Airbnb-ellenes felhívás San Fransiscoban.Fotó: Justin Sullivan
Az Airbnb (amit egyébként két San Fransicó-i srác talált ki) és a város között már egy ideje folyik a harc, ám egészen eddig a sharing economy cég állt nyerésre. A lakosok ugyanis leszavazták azt az indítványt, hogy egy lakást maximum évi 75 napra lehessen rövid távon kiadni.
A cég ekkor vehemens ellenkampánnyal válaszolt. A plakátokon a hotelektől beszedett adót kérték számon:
Kedves Közművek,kérjük, a 12 millió dollárnyi hoteladót ilyen bicikliutakra költsétek.
Azzal is kampányoltak, hogy az apartmanjukban csak egy-egy szobát kiadók talán pont az Airbnb-nek köszönhetően tudják összeszedni a bérleti díjra valót. 
A mostani indítvány David Campostól származik, aki szerint az Airbnb-nek komoly felelőssége van a városban kialakult lakhatási válságban. A globális lakáshiány miatt kialakult krízisen tényleg nem segít az apartmanozás: a nem adóköteles lakáskiadás miatt egyre nehezebb olcsón lakáshoz jutni, a felértékelődő lakásokból egyre több szegény családot lakoltattak ki.
Wow.
Eric Eberhardt (@idontlikewords) által közzétett fénykép, 2015. Okt 21., 13:02 PDT
Ez nem az első csapás, amit San Francisco a hasonló cégekre mér: az Airbnb-vel együtt lobbizó Ubernek nagy érvágás volt, mikor áprilisban megszavazták, hogy a sofőröknek vállalkozási engedélyt kell kiváltania.
A sharing economy cégek világméretű sikerük miatt egyre több városban csak korlátozottan működhetnek: Berlinben május elején gyakorlatilag teljesen ellehetetlenítették, Izlandon pedig a turistaszezon közepén kezdték el erősen korlátozni az apartmanozókat.
A lakhatási krízis minket sem került el, a bérleti díjak nagyon magasak, a gyorsan dzsentrifikálódó kerületekben pedig egyre gyakoribbak a kilakoltatások. A Fidesz a Magyar Idők szerint márciusban törvényjavaslatot adott be, amelyben átalányadóra kötelezé az rövidtávú lakáskiadást."
Hungary,2016-05-30,Index.hu,https://index.hu/gazdasag/2016/05/30/izlandon_a_turistaszezon_kozepen_ujra_szankcionaljak_az_airbnb-t/,Izlandon a turistaszezon közepén újra szankcionálják az Airbnb-t,"Izlandon a hatóságok meg akarják előzni a világ számos nagyvárosában dübörgő és nehezen kordábantartható Airbnb robbanást, mégpedig azzal, hogy évi kilencven napra limitálnák a lakások bérbeadását, mielőtt arra külön vállakozói adót vetnének ki -írja a Guardian. 
A szankcióra - amit várhatóan a héten meg is szavaznak és így törvénybe iktatnak - azért van szükség, mert Izland közel 335.000 lakosára évi 1.6 millió turista jut, ami huszonkilenc százalékos növekedés a tavalyihoz képest. Ilyen arányoknál félő, hogy alapjaiban változna a városok és az ország tájképe. A nagy robbanás egyik oka a Game of Thrones rajongók inváziója, akik a sorozat forgatási helyszíneinek felkutatása miatt érkeznek. 
A problémák, amiket meg akarnak előzni, javarészt annak köszönhetőek, hogy nem tudnak elég hotelt építeni, mint amennyi turista érkezik, így Reykjavik fő utcájában közel száz lakás bérelhető a tavalyihoz képest 124 százalékos növekedést produkáló Airbnb-n keresztül, ami a helyi lakosokat kiszorítja a város központi részéből.
Utoljára áprilisban szankcionálták az Airbnb-t Izlandon, amikor egy szabály értelmében egy adott házban minden lakos beleegyezése szükséges volt ahhoz, hogy egy lakás a szállásközvetítőn keresztül bérelhető legyen."
Hungary,,Index.hu,https://index.hu/belfold/2016/05/17/most_dont_a_parlament_az_uber_betiltasarol/a_jobbikos_kepviselo_szerint_atalanyadot_kene_fizettetni_az_uberrel/,Title not found,Content not found
Hungary,,Index.hu,https://index.hu/belfold/2016/05/17/most_dont_a_parlament_az_uber_betiltasarol/az_egesz_digitalis_gazdasagot_elore_tudna_vinni_a_sharing_economy_magyarorszagon/,Title not found,Content not found
Hungary,2016-05-15,Index.hu,https://index.hu/gazdasag/2016/05/15/kipukkadt_a_magyar_lufi/,Kipukkadt a magyar lufi?,"Rég láttunk ilyen gyatra növekedési adatokat Magyarországon. A héten kezdődött a költségvetés parlamenti vitája, úgy néz ki, rengeteg helyen belenyúlhatnak a törvénybe. Csökkenti szigorát jövőre a NAV, Norbi kivonulhat a tőzsdéről, nyilvánosak végre a Panama-iratok. Lebukott egy nevetséges közbeszerzési kartell, a BKV leszerződik Habony közpénzzel kitömött, napilappá hizlalt bulvárújságjával. Itt a heti gazdasági összefoglaló!
Lejtőre került a magyar gazdaság
Az uniós projektek fokozatos kifutásával egyre aggasztóbb adatok jönnek a magyar gazdaság teljesítményéről, erre a hétre is jutott belőlük néhány. Az ipari termelésről jövő KSH-adatok nem valami megnyugtatóak, a volumen sorozatban az ötödik hónapja csökkent egymás után márciusban. Ilyen a világgazdasági válság közepe óta nem volt már Magyarországon.
Márciusban az ipari termelés volumene 4,6 százalékkal elmaradt az egy évvel korábbitól, gyakorlatilag csak az elektronikai ipar hasít, az viszont nagyon, tavaly év elejéhez képest 33 százalékot nőtt az alkatrészgyártás. Éves összevetésben valamivel egyébként is jobbak az adatok, az első negyedévben 0,3 százalékkal volt jobb az ipari teljesítmény, mint 2015 első három hónapjában.
A leggyatrábban talán az építőiparban indult az év: a KSH legfrissebb adatai szerint az első negyedévben 27,6 százalékkal, márciusban pedig 33,9 százalékkal csökkent az építőipar volumenindexe. Reményre adhat okot viszont, hogy a szerződésállományon már látszik valami javulás, épületek építésére 17 százalékkal kötöttek több új szerződést, mint tavaly márciusban.
Az egész mizéria meglátszik az ország GDP-adatain is: a bruttó haza össztermék idén január és március között csak 0,9 százalékkal növekedett, amivel a legpesszimistább várakozásokat is sikerült alulmúlni, 2013 óta ez a legrosszabb érték. Tavaly ilyenkor ugyanez az adat 3,2 százalék volt.
 
Ha nem saját magunkkal, hanem más EU-tagállamokkal hasonlítjuk össze a magyar számokat, akkor sem állunk fényesen, az évek óta súlyos gazdasági válságban lévő Görögországon kívül ugyanis mindenki lekörözött minket.
 
Mostantól bárki turkálhat az offshore-szennyesben
A héten bárki számára elérhetővé váltak a Panama-iratok. A nemzetközi tényfeltáró konzorcium ICIJ kereshető adatbázisban tette közzé az offshore-ozásra szakosodott panamai Mossack Fonseca ügyvédi irodától kiszivárgott információkat. Az adatbázis több mint 200 ezer offshore-cég adatait tartalmazza, de nem válogatás nélkül szórták ki az anyagokat az internetre, sok információt megszűrtek, csak azok a dolgok lettek nyilvánosak, amik az újságírók szerint közérdekű adatok. Így az adatbázisban nem szerepelnek banki adatok és pénzügyi tranzakciók, levelek, emailek, chatlogok, útlevelek és telefonszámok.
A Panama-iratokkal kapcsolatos egyéb érdekesség a hétről, hogy még Emma Watsonról is kiderült, hogy benne van a buliban. Ezen kívül egy dán egyetemi kutató összerakta egy ábrára a Wikidatán fellelhető panamázók civil foglalkozását, és hát persze, hogy a politikusok vannak a legtöbben.
Enyhül a NAV vasszigora tartozások terén
Jövő évtől fontos változások lesznek az új adócsomagnak köszönhetően az adótartozások kezelésében, lényegében több fronton is enyhül a szigor. A végrehajtáshoz való jog elévülési ideje például 5 évről 4 évre csökken, a jelentéktelen összegű tartozásokról pedig 2017-től könnyebben mond le a NAV: a 10 ezer forintot meg nem haladó tartozást behajthatatlanság címén véglegesen törölni kell, ha az adós bankszámlájára kivetett inkasszó eredménytelen volt, és a maximum 100 ezres tartozásoknál is lazítanak a korábbi szabályokon.
Fotó: Molnár Zsolt
Az önkormányzatok csak kisebb összegek adóként behajtását tolhatják át az adóhivatalra jövő évtől, a korábbi 10 ezer forint helyett már csak az 50 ezer forintot meghaladó köztartozásokkal járhatnak el így. Az ingatlant terhelő jelzálog esetében a NAV az ingatlan végrehajtását mellőzheti, ha az értékesítéséből befolyó összeg nem fedné az adóhatóság követelését. Ebben az esetben az adózó ingatlanára jelzálogjogot jegyezhetnek be.
Paródiába illő közbeszerzési kartellt lepleztek le
A GVH több mint két éves vizsgálat után arra jutott, hogy a Finella Investment Kft. (a HTD Szaknévsor Kiadó Kft. jogutódja), a JRM Produkció Kft., a Liga TV, a Pupu Produkció Filmgyártó Kft. és a Nosztalgia-Design Kft. kartellezett a Médiaszolgáltatás-támogató és Vagyonkezelő Alap (MTVA) által kiírt közbeszerzési eljárásokon, ezért a cégeket 82 milliós bírsággal sújtották.
A kartellezők egyáltalán nem vádolhatók túlzott óvatossággal, a  pályázataikat konkrétan ugyanolyan típusú borítékba tették, két cég nevében eljáró férfiak együtt adta be a pályázatokat, ráadásul több céget egyszerre képviseltek. Az egyik társaságnál az is kérdéses, hogyan szerepelhetett egyáltalán sikerrel egy MTVA-s pályázaton, mivel főtevékenysége az iparcikk jellegű bolti kiskereskedelem.
További szórakoztató részleteket az eredeti cikkben találhat. 
Visszavonulót fújhat Norbi a tőzsdén
Sok bénázás után úgy tűnik, Schobert Norbi azt fontolgatja, kivonul a tőzsdéről cégével. A 2014-ben a BÉT-re bevezetett Norbi Update Lowcarb Nyrt. éves közgyűlése május 31-én lesz, és az a hír járja, hogy a részvényeseknek egy nem különösebben eredményes évről szóló beszámolót kell majd elfogadniuk: a cég 344 millió forintos veszteséggel zárta 2015-öt. Ennek tükrében nem csoda, hogy a napirendi pontok között felbukkant az is: Norbi maga javasolja, hogy a társaság alakuljon vissza zrt.-vé, vagyis vezessék ki a tőzsdéről.
Fotó: Kovács Attila
Talán mindenki jobban járna így, Norbiéknak ugyanis folyton meggyűlt a bajuk a jegybankkal az utóbbi időben, részvényeikkel való kereskedést jó párszor felfüggesztették a törvények be nem tartása miatt. Tavaly arra is sor került, hogy Norbi maga vásárolta vissza cégének értékpapírjait a részvényesektől százmilliós nagyságrendben, ráadásul néhány hónappal ezelőtt szakítottak a cég másik arcával, André Agassival.
Szétkapják a költségvetést a képviselők
Ezen a héten kezdődött a költségvetés vitája, és nagyon úgy tűnik, hogy rengeteg módosítás lesz az eredeti törvényjavaslathoz képest. Erre adott is okot az NGM, hiszen hiába lesz több pénz néhány kulcsterületre jövőre, a héten kiderült az is, hogy jópár terület esetében lefaragtak az idei pénzből.
Számszerűsítve ez úgy néz ki, hogy a költségvetés több mint 2500 sorából majdnem 1500 esetében nem emelkedik az előirányzat az ideihez képest, 381 tétel esetében pedig kisebb lesz az állami pénz az ideinél. Ezek együtt több mint ezermilliárd forintot tesznek ki.
A kormány álláspontja szerint ettől függetlenül nevetséges megszorításokról beszélni, csak annyival csökkentik a szociális kiadások összegét, amennyivel a népességfogyás ezt indokolja, a munkaprogramra pedig azért nem kell már annyi pénz, mert maguktól is jól állnak a foglalkoztatási mutatók.
Fotó: Koszticsák Szilárd
A költségvetéshez a módosító indítványokat csütörtökig lehetett beadni, érkezett is egy csomó, amelyek közül nyilván a kormánypártiak az igazán érdekesek. A Fidesz-KDNP képviselőcsoportjától jött egészen sok javaslat, amely a sportra adna több pénzt, de a szénbányászat újjáélesztése, a nemzetbiztonságban használatos űrtechnológiák, az önkormányzatok szociális támogatási kerete és kulturális kiadások is szóba jöttek a módosítókban. Ezeket részletesen itt nézheti meg.
További hírek, amikről jobb ha tud: 
A Kehi-vizsgálatból kiderült: valóban szétcsalták a földosztást Hortobágyon, amelynek botrányai miatt a nemzeti park vezetője is lemondásra kényszerült
Matolcsy unokatestvére nem túl elegáns módon a saját bankjából adott hitelt a saját cégének
Egyre többet bukunk a Rogán-féle letelepedési kötvényeken , de az ügyészésget ez egyáltaklán nem zavarja
Napilappá válik Habony Árpád Lokálja, ráadásul júniustól ezt nyomhatják a kezünkbe minden tömegközlekedési csomóponton
Egy stadionnyi hitelt kapott Andy Vajna cége
Felcsúton stadion és kisvasút után most kastélyszálló épül Mészáros Lőrinc keze nyomán
A jegybank alapítványai a saját közbeszerzéseik kivizsgálását kérik
És érdekes elemzések a rovatból:
Szegény Puerto Rico csődbe menne, de nem hagyják
Oktatásos cikksorozatunk aktuális részéből kiderül, mire számíthatunk a Klik-kudarc utáni új iránytól az iskolákban
Be lehet tiltani az Airbnbt, de ez önmagában még nem fog segíteni az egyre súlyosabb nagyvárosi lakáshiányon"
Hungary,2016-05-13,Index.hu,https://index.hu/gazdasag/2016/05/13/airbnb_betiltasa_berlinben_nagyvarosi_lakashiany/,"A lakáshiány nagyobb baj, mint az Airbnb","Amilyen gyorsan felfutott, olyan gyorsan kezdik ellehetetleníteni a világ nagyvárosai az Airbnb-t és a többi, hozzá hasonló apartmanozócéget a lakáspiacukon. A belvárosokban a korábbi kiszorítókat most turisták szorítják ki, ami ellen sokan felvették a kesztyűt. A San Franciscó-i sharing economy cégnek tényleg van vaj a fején, de a globális lakáshiány, ami miatt kipécézték, mélyebb okok miatt alakult ki, ezért csodákat sem kell várni az apartmanozás visszaesésétől.
2007-ben két San Franciscó-i srácnak gondjai támadtak az albérletfizetéssel. Arra gondoltak, más megoldás is szóba jöhet a költözésen kívül: vettek három matracot, ledobták őket a nappaliba, és meghirdették a neten, hogy meg lehet náluk szállni, még reggelit is adnak nem túl sok pénzért cserébe.
Így indult az Airbnb-sztori, ami a matracoktól néhány év alatt a világcégig ívelt – persze ez nem is csoda a hátizsákos turistázás tömegessé válásának idején, pláne hogy igazából nem találtak ki semmi újat, csupán piaci alapokra helyezték a korábban már sikeres, kölcsönös szívességi rendszeren alapuló Couchsurfinget.
A sikersztori azonban megtorpanni látszik, nem a kereslet hiánya miatt, hanem mert az Uberhez hasonlóan egyre több város ágál ellene – a két San Franciscó-i cég létre is hozott egy közös lobbicsoportot. Az Airbnb múlt vasárnap azzal került be a hírekbe, hogy egyik legvirágzóbb európai piacán, Berlinben lényegében betiltották a működését a jelenlegi formájában: mostantól nem lehet teljes lakást kiadni, és külön engedélyt kell kérni a városvezetéstől, ha airbnb-znénk. Aki pedig nem tartja be a szabályokat, és lebukik, brutális, akár 100 ezer eurós (31 milliós) bírságot kaphat. 
Tüntetők felhívása az Airbnb ellen Los Angelesben.Fotó: Justin Sullivan
Az új törvény hatására egy hónapon belül 40 százalékot zuhant a Berlinben fellelhető Airbnb-apartmanok száma sajtóhírek szerint. Mi vezetett ilyen drasztikus ellencsapáshoz Berlinben, és mi a baja egyre több városvezetésnek az Airbnb-vel?
Villámgyorsan öltött elképesztő méreteket 
Ahogy a cég nőtt, az eleinte ártalmatlannak látszó elképzelésből teljes idegenforgalmi iparág fejlődött ki, ami már bőven többről szól, mint néhány üres szoba hasznosítása egy kis zsebpénzért. Az Airbnb értékét ma több mint 25 milliárd dollárra becsülik, a rendszerébe bevont szálláshelyek száma már több százezer, és ez persze egy csomó nem szándékolt következményt, érdeksérelmet is magával hoz. 
A sharing economy cégek egyik rákfenéje, hogy teljes iparági rendszereket forgatnak fel fenekestül, amikor szabályozatlan és emiatt versenyelőnnyel rendelkező szereplőként belépnek egy piacra. Ennek a korábbi nagy szereplők biztosan kárvallottjai, de a munkavállalók sem biztos, hogy jól jönnek ki a dologból. Az Airbnb esetében nem nehéz kitalálni, hogy a szálloda- és hostelüzemeltetők repestek a legkevésbé az örömtől, amikor elkezdett divatba jönni, az ellene fellépő városoknak azonban mégsem ez volt a fő problémájuk.
Hanem az egyre súlyosabb lakáshiány. Ez változó mértékben és változó okokból sújtja a világ vezető nagyvárosait, de sok helyen már annyira feszült a helyzet, hogy bármilyen, az albérletpiacot szűkítő újdonság, így az Airbnb is az utolsó csepp lehet a pohárban. 
Átvették a hatalmat az apartmancápák
Az apartmanozás a kezdeti zsebpénzes kanapémegosztásból villámgyorsan alakult át a hotelekkel konkuráló idegenforgalmi tényezővé, az üres szobáikat kiadó amatőrök mellett megjelentek az igazi ragadozók: a teljes lakásokkal, sokszor nem is eggyel bizniszelő szereplők, akár direkt erre a célra alapított cégekkel.
A lakások rövid távú kiadása eleinte maga volt a zavarosban halászók mennyországa, az államok, önkormányzatok és adóhatóságok éveken át képtelenek voltak tartani a lépést a virulensen terjeszkedő, szürke zónás tevékenységgel.
Mire a szabályozók észbe kaptak, a legnépszerűbb turistacélpontokban már ezrével, néhol tízezrével voltak az Airbnb-n vagy a konkurensein keresztül rövid távra kiadott egész lakások.
A most keményen fellépő Berlinben a törvény életbe lépése előtti legfrissebb számok szerint több mint 15 ezer Airbnb-n listázott ingatlan volt, és ebben a többi hasonló oldalon találhatók nincsenek is benne. A 2015 végi adatokból az derült ki, a 15 ezer ingatlan 60 százaléka, 9300 lehetőség teljes lakás volt, a kiadók közel tizede egynél több lakást hirdetett. Ez azt is jól mutatja, mennyire átfordult az apartmanozás profilja a „kiadom az egyik szobámat”-ról a professzionális lakásfuttatás felé.
Az Airbnb titkolózna
Ugyanez a folyamat lejátszódott más városokban is, és van, ahol ennél meredekebbek a számok.
Amszterdamban körülbelül 11 ezer Airbnb-lehetőség van, 80 százalékuk teljes lakás, Barcelonában ugyanez 14 ezer és 53 százalék,
Londonban 33 ezer és 52 százalék,
New Yorkban 36 ezer és 54 százalék,
Párizsban pedig 41 ezer és 85 százalék, de szakértők szerint az Airbnb-konkurenseket is beszámolva 60 ezer.
Párizst teljesen beterítik az apartmanok. forrás: Inside Airbnb
Ráadásul a ingatlanok koncentrációja is jellemző,
a kiadó egész lakások egyre kevesebb kézben összpontosulnak.
Ennek megtapasztalásához nem is kell Párizsig menni, már a budapesti bulinegyedben is szép számmal akadnak bérházak, amelyek lakásainak nagyobb részét egy-egy cég birtokolja, és kvázi hotelként működteti. Londonban már elég jól kiépült egy féllegális Airbnb-rendszer, a Vice talált olyan  álkávézót a városban, ami valójában egy kis apartmanbirodalom irodája. 
Az apartmanozás méreteiről pontos számokat egyébként elég nehéz megmondani, mivel egyrészt folyton változik a helyzet, másrészt az Airbnb egy ideje elérhetetlenné tette az oldalán az adatokat: tavaly nyáron még simán kiírta egy városra rákeresve, hány lehetőség van összesen, most viszont már csak annyit látni, több mint 300 ingatlan közül választhatunk. Ebben az újításban lehet némi szerepe annak, hogy az adatokat riogatásképpen mind gyakrabban citálták az Airbnb-modellt ellenzők.
Kiadó Airbnb lakás Bostonban.Fotó: Boston Globe
A cég titkolózása mindenesetre több olyan remek adatbányász projektet is szült, amelyek kifejezetten a világ nagyvárosainak Airbnb-lefedettségét próbálják bemutatni számokkal és térképekkel, a legnagyobb online elérhető adatbázissal talán az Inside Airbnb rendelkezik, mi is az ő számaikat használtuk. A berlini Airbnb-ről egy teljes külön oldal is készült, ezt itt lehet megnézni. 
Nagyobb bajok is vannak az apartmanozásnál
Így harcolnak az Airbnb ellen
Berlinen kívül – ahol egyébként egy évvel ezelőtt az albérletárakat is maximálták – más városok is egyre jobban próbálják visszaszorítani az apartmanozást. Párizsban, az Airbnb jelenlegi legnagyobb piacán is sokat szigorodtak a szabályok a rövid távú lakáskiadás hőskorához képest, négy hónapnál tovább egy lakás sem adható ki ilyen konstrukcióban, és az egészet városi engedélyhez kötik. A párizsi hatóságokkal az apartmant bérlő turistáknak is meggyűlhet a bajuk, újabban razziák során előfordul, hogy kopogtatnak a lakások ajtaján.
Barcelona szocialista városvezetésének már egyébként is elege van a turistákból, ehhez társul a lakáshiány, nem csoda, hogy az Airbnb-nek is nekimentek: tavaly decemberben 60 ezer euróra bírságolták a céget, mert olyan apartmanok is voltak a felületén, amelyek a város törvényei szerint illegálisak (nem is kevés, év végén az összes lakás közel 40 százaléka volt regisztrálatlan).
Az Airbnb fővárosában, és egyben az amerikai lakáshiány állatorvosi lovának tekinthető San Franciscóban bepróbálkoztak egy törvényjavaslattal, amely évi 75 napra korlátozta és nagy adóteherrel sújtotta volna a rövidtávú lakáskiadást, de a javaslat végül elbukott a szavazáson.
A magyar szabályozás egyelőre egészen megengedő az Airbnb-zéssel szemben, és a Budapesten is jócskán elszaladt albérletárak ellenére úgy tűnik, a tervezett változtatások sem az apartmanozás ellehetetlenítését célozzák, csak összehangolnák a hosszú- és rövidtávú lakáskiadás feltételeit. A magyar lakásbérlők egy részének ettől függetlenül már elege van a dologból, néhány hónapja egy online petíció is fut az Airbnb ellen és a kifizethető lakhatásért. Budapesten a legutóbbi becslések szerint 8-10 ezer kiadó apartman van, de mivel a nagyrészt szürkegazdaságban létező albérletpiac méretére vonatkozóan nincs rendes adat, nem nagyon lehet mivel értelmesen összevetni ezt a számot. 
A fent kiemelt városokra sok társukkal együtt jellemző lakáshiány, ami miatt mindenütt az egekbe szöknek a lakásárak és éleződnek a társadalmi konfliktusok. Hogy ez mekkora részben tudható be az apartmanozás népszerűségének, az változó, de annyi biztos, hogy
az Airbnb sehol sem az egyetlen és nem is a legfontosabb árfelhajtó tényező.
A cég azzal szokott védekezni az őt érő vádak ellen, hogy hiába tűnik soknak a tízezres apartmanszám egy városra vetítve, ez a lakásállománynak még mindig olyan kis százaléka, hogy önmagában nem lehet rákenni semmit. A számokat összevetve valóban ez látszik például Berlin esetében, ahol a város 1,9 millió ingatlanának 84 százaléka bérlemény. Ehhez képest az apartmanosított lakások száma olyan elenyészőnek tűnik, hogy esélytelen kizárólag erre kenni az elérhető árú lakások fogyatkozását.
A lakáshiányban sokkal nagyobb szerepe lehet annak, hogy a világ menő nagyvárosaiban – amelyek sokak szerint már le is taszították nemzetállamokat a domináns társadalmi struktúra posztjáról –
sokkal többen akarnak élni, mint amennyi lakás van, és a rendszer nem képes felzárkózni az igényekhez.
Röviden arról van szó, hogy felgyorsult az évszázadok óta tartó urbanizációs folyamat, és a következő évtizedekben soha nem tapasztalt mennyiségű ember fog városokban születni, illetve odaáramlani: 2050-re az emberiség kétharmada városlakó lesz.
Berlin lélekszáma iszonyú sebességgel nőtt az elmúlt időszakban, konkrétan kétszer olyan gyorsan duzzad a város, mint amire a szakértők korábban számítottak. A német főváros változatos csoportok számára vonzó célpont, ez évente több tízezres nagyságrendű betelepülőt eredményezett már a migrációs helyzet eldurvulása előtt is, 2013-ban becslések szerint 42 ezer fővel nőtt a lakosság, 2014-ben pedig 44 ezerrel, a helyzet pedig azóta maximum romlott. Ehhez társul a lakásépítések elmaradása a kívánt ütemtől, az évente felhúzott új lakóingatlanok száma csak töredéke a beáramló emberek számának.
Majdnem ugyanez a képlet kis módosításokkal ráhúzható a többi nagyvárosra, ahol gonddá vált az elérhető lakhatás az elmúlt években. A kontinensről elmozdulva San Francisco a legkézenfekvőbb példa, ahol már jó ideje rettenetesen drágán lehet csak lakáshoz jutni.
Egy az Airbnb hirdetett lakás San Franciscóban.Fotó: Airbnb
Az ottani lakhatási aktivisták egy része is az Airbnb-ben látja a főgonoszt – pár hónapja a székházat is elfoglalta egy csoport –, annak ellenére, hogy mindössze 7 ezer körüli listázott apartman van a kaliforniai városban, ezek közül 4 ezer a teljes lakás. Ezt figyelembe véve ebben az esetben is meggyőzőbbnek tűnik, hogy az évi cirka 10 ezer plusz lakó – akiknek jó része a techcégek jól kereső alkalmazottja – és hozzá társuló rugalmatlan lakásépítési szabályozás többet nyom a latba az Airbnb-nél. 
A példákat hosszan lehetne sorolni Stockholmtól Barcelonáig, de néhány kivételtől eltekintve – Párizs és London a maguk kiugró mennyiségű apartmanjával ilyenek lehetnek – a számok azt mutatják, a lakáshiányhoz többet tesz hozzá a durván felpörgött urbanizáció és az életképes városi lakáspolitika hiánya, mint az Airbnb vagy bármely más cég. Sőt,
ha valaki csak szobát ad ki abban a lakásban, ahol él, az akár ahhoz is hozzájárulhat, hogy meg tudja tartani a bérleményét az egyre magasabb bérleti díjak mellett.
A városvezetéseknek ugyanakkor olcsóbb, könnyebb és politikailag kifizetődőbb lehet a részben hibás, ráadásul gyakran adóelkerüléssel is jogosan vádolható lakáskiadókat kipécézni, mint átfogó megoldást találni a súlyosbodó helyzetre.
Akasztják a belvárosi hóhért 
Persze attól még, hogy a nagy képet nézve többnyire nem az Airbnb a főkolompos az árfelhajtásban, egyes helyszíneken még éreztetheti jobban a hatását. Az apartmanként hasznosított ingatlanok területi megoszlását megnézve azt látjuk, hogy legtöbbjük néhány negyedbe csoportosul. Nem meglepő módon ezek pont a belvárosi kerületek, Budapestre sem azért jön az ember egy hosszú hétvégére, hogy utána a fél napját BKV-zással töltse, így van ez a többi népszerű célponttal is.
Berlin legkedveltebb utcáiban virágzik az Airbnb. A színekkel jelzett utcákban több mint 20 apartman található, minél sötétebb a szín, annál több. Forrás: Airbnb vs. Berlin
Ezért az európai nagyvárosoknak pont azok a részei váltak nehezebben elérhetővé a bennszülöttek számára, amelyek egyébként kifejezetten kedveltek voltak a középosztálybeli fiatalok körében. A dolog pikantériája, hogy ha úgy vesszük,
ez a jelenség hasonlóságokat mutat azzal a korábbi folyamattal, aminek során a középosztálybeli fiatalok beszivárogtak ezekbe a kerületekbe, és amit dzsentrifikációnak szoktunk nevezni.
A történet leegyszerűsítve úgy néz ki, hogy a lepusztult, alacsonyabb státuszú és jövedelmű rétegek által lakott, de jó elhelyezkedésű környékeket felfedezik maguknak az egyetemisták, és egyre többen odaköltöznek. Ennek nyomán elkezdenek felkúszni az árak, megtelepszik a környéken szolgáltatószektor, menővé válik a városrész, ami viszont vonzani kezdi a turistákat, a lakástulajdonosok pedig abba a szerencsés helyzetbe kerülnek, hogy választhatnak: a helyieknek adják ki az ingatlant hosszú távra, vagy az így nyerhető bevétel akár többszöröséért apartmanként futtatják.
Logikus, hogy szabályozás nélkül sokan az utóbbit teszik, ez viszont azzal jár, hogy a hátrányba kerülők hallatják a hangjukat. Az, hogy ennek ezúttal hatása is van az apartmanozás szigorításának formájában, minden bizonnyal annak köszönhető, hogy a most kiszorulóban levő rétegek gazdasági és társadalmi érdekérvényesítő képessége is nagyobb, mint azoké, akiket viszont ők szorítottak ki a belvárosokból néhány évtizeddel korábban.
(Borítókép: Bloomberg/Getty Images)"
Hungary,2016-05-10,Index.hu,https://index.hu/kulfold/2016/05/10/parizs_rauszitja_a_szomszedokat_az_airbnb-re/,Párizs ráuszítja a szomszédokat az Airbnb-re,"Miután Berlinben egy szigorú új szabályozással szorongatják ki a szuflát az Airbnb-ből, Párizsban elsőre nagyon meglepő házmestermentalitással próbálják regisztrálásra kényszeríteni a turistákból élő lakáskiadókat. A városvezetés egy olyan új adatbázist csinált, ahol a lakók könnyen jelenthetik, ha a gyanújuk szerint a szomszédjuk titokban airbnb-zik.
A felülről bátorított besúgórendszer mögött az van, hogy magától alig regisztrál valaki a Párizsban néhány hónapja létrehozott hivatalos adatbázisban, ami pedig a helyi idegenforgalmi adók alapja lenne. A városi regiszterben mindösszesen 126-an jelezték, hogy rendszeresen kiadják a lakásukat a néhány napra érkező turistáknak – ehhez képest az Airbnb honlapján 41 ezer párizsi cím közül lehet választani.
A város most a szomszédokon keresztül akarja megfogni a lakáskiadókat, hogy kevesebb legyen köztük a csúnya adóelkerülő, a továbbra is sötétben bujkáló airbnb-seket pedig egészen durva, 28 ezer eurós bírsággal fenyegetik.
„Azt reméljük, hogy ezzel felébresztjük a polgári lelkiismeretet, és az emberek saját maguk lesznek szabálykövetők, nem arra fognak várni, hogy végül egy szomszéd jelentse őket” – nyilatkozta az illetékes párizsi önkormányzati tisztviselő.
Talán mert az ilyenfajta besúgórendszer eléggé emlékeztet a sztálinizmusra, a városvezetés most utólag próbálja tagadni, hogy a szándék tényleg az volt, ami: hogy a szomszédok végre könnyedén feljelentgethessék egymást, de hát az eredeti hivatalos kommentárok és az adatbázis is egyértelműen erről szól. A turistaövezetekben ráadásul sok lakónak tényleg elege van az állandó turistajárásból.
Akárcsak Budapesten, ahol több helyen szintén ki vannak akadva a lakók. Nálunk a Nemzetgazdasági Minisztérium most dolgozik a bérlakáspiac újraszabályozásán, kérdés hogy ez hogy fogja érinteni a pesti turizmuson belül egyre jelentősebb szegmenst képviselő Airbnb-t."
Hungary,2016-05-10,Index.hu,https://index.hu/tech/2016/05/10/japan_elektromos_auto_toltoallomas/,"Japánban több az elektromos töltőhely, mint a benzinkút","Több az elektromos töltőállomás, mint a benzinkút Japánban, írja az MTI.
35 ezer benzinkút mellett 40 ezer elektromos töltőhely működik Japánban a Nissan által végzett felmérés alapján. Az e-állomások legtöbbje magánkézben van, de így is Japánban van a legtöbb elektromos és hibrid autó.
Azért nyílhat ennyi elektromos töltőhely, mert a Japán állam támogatja az elektromos és hibrid járművek vásárlását, így ösztönzik a piac növekedését is. 
Az elektromos töltés sokkal olcsóbb, mint a tankolás, így az embereknek is több kedvük van árammal működő autót vásárolni, mondja Josseph G Peter, a Nissan pénzügyi igazgatója. Szerinte a sok olcsó töltőállomás miatt az elektromos autósok már nem félnek attól, hogy nem tudnak majd hol újratölteni, ha fogyóban az üzemanyag.
Japánban különösen nincs ok az aggodalomra, hiszen az e-állomások között sok az ultragyorstöltő. Összehasonlításképpen, ez a szám Európában csupán 3028, míg az USA-ban 1687. 
Egyes szakemberek szerint viszont a kimagasodó Japán eredménnyel az a baj, hogy a legtöbbjük magángarázsokban működik, és általában csak egy kocsit töltenek vele. Ez azonban nem sokáig lesz probléma, hiszen az Airbnb-hez hasonló alkalmazásokkal az állomásokat könnyen megoszthatják majd másokkal is a tulajdonosok."
Hungary,2016-05-10,Index.hu,https://index.hu/tech/2016/05/10/japanban_mer_tobb_az_elektromos_toltoallomas_mint_a_benzinkut/,"Japánban már több az elektromos töltőállomás, mint a benzinkút","Az elektromos és hibrid gépjárművek gyors terjedésével ma már több elektromos töltőállomás van Japánban, mint benzinkút – írja az MTI. A Nissan által végzett felmérésre hivatkoznak, eszerint 35 ezer benzinkúttal szemben már 40 ezer az elektromos töltőállomások száma. Utóbbiak többsége magántulajdonban van.
A e-töltőállomások gyarapodásának lendületet adott az, hogy a japán kormány támogatást ad az elektromos vagy hibrid gépkocsik vásárlásához. Különösen az elektromos autók esetében az ázsiai ország messze lekörözi a világ más államait.
A piacnövekedés ösztönzésének fontos eleme a töltőinfrastruktúra fejlesztése. Mivel az elektromos töltés megfizethetőbb, a potenciális vásárlók félresöprik félelmüket attól, hogy távol otthonuktól nem fogják tudni felöltetni autójukat - idézte Joseph G Petert, a Nissan pénzügyi igazgatóját a Guardian.
Megfigyelők azonban emlékeztetnek arra, hogy a Nissan által közzétett adatokban szereplő e-töltők többségét magángarázsokban szerelték fel, és csupán egyetlen gépkocsi-tulajdonos használja. Az előrejelzések szerint az egyetlen használót kiszolgáló töltőállomások azonban hamarosan a múlté lesznek az Airbnb-hez hasonló szolgáltatás révén, amely lehetővé teszi, hogy a magántulajdonosok más gépkocsivezetőkkel megosszák töltőállomásuk használatát."
Hungary,2016-05-09,Index.hu,https://index.hu/tech/2016/05/09/kezdodik_a_startup-apokalipszis/,Kezdődik a startup-apokalipszis,"2015 csodálatos év volt a startupvilág számára, eszelős mennyiségű pénz ömlött a feltörekvő techcégekbe. Mindenki tudta, hogy egyszer meglesz még ennek a böjtje – és úgy tűnik, ez a pont most érkezett el. A pénzcsapok elzárultak, a tejben-vajban és dollármilliárdokban fürdő startup cégek új kihívás elé néznek, meg kell mutatniuk, hogy tényleg életképesek. A szilícium-völgyi szleng máris kitermelt egy új kifejezést: unicorpse, avagy egykor milliárdos értékűnek tartott, aztán összedőlt startup cég. 2016 az ő évük lesz.
2016 januárjában 229 unikornis, vagyis minimum egymilliárd dollárra értékelt, tőzsdére még nem lépett, de befektetői tőkeinjekciót már kapott, feltörekvő startup cég létezett a világon. A befektetéseik alapján az összértékük papíron 1300 milliárd dollár volt, forintra inkább át se számoljuk, mert félő, hogy ekkora szám rá se fér az internetre.
A CB Insights aktuális felmérése szerint mára 161 maradt belőlük, 564 milliárdos összesített értékkel. Vagyis az ilyen cégek harmada, az értéküknek meg több mint a fele pár hónap alatt egyszerűen eltűnt. És nagyon úgy néz ki, hogy ez még nem maga a lavina, hanem csak a hógolyó, ami a lavinát elindítja.
A 161, milliárdos értékűre tartott startup ugyanis még mindig irreálisan sok. Az unikornis-osztálynévsorban a szokásos sztárok (Uber, SpaceX, Spotify, Xiaomi, Airbnb és a többiek) mellett tucatjával szerepelnek olyan egzotikus nevek, mint a nigériai AIG, az argentin Decola vagy 32, Kínán kívül jórészt ismeretlen kínai cég.
Csak különféle online piacterekből 37 van a milliárdosok listáján, akik mind arra a piacra ácsingóznak, amit Amazon és Ebay kaliberű óriások uralnak. Elég nyilvánvaló, hogy nem lesz mindnek elég hely.
Fotó: Jonathan Nackstrand / AFP
A startupok finanszírozása 2015-höz képest 37 százalékot esett vissza. Az egymilliárdos értékhatárt áttörő új cégek száma az idei első negyedévben csupán 5 volt, miközben tavaly még 25 körül volt a negyedéves átlag. 2014-ben negyedévenként 15-20 startup lépett tőzsdére, volt olyan, hogy 25 milliárd dollár összkibocsátási értékben – idén eddig négy hónap alatt, írd és mondd, nulla. Vagyis nagyon úgy néz ki, hogy a rengeteg (bár jórészt virtuális) pénzzel hajtott, száguldó startup-vonat 2016 elején elkezdett lassulni, azóta nagyjából meg is állt, és most ott áll a sínen a puszta közepén, várva a katasztrófát.
De hogy a fenébe jutottunk ide, és most mi fog történni?
Elszaladt a ló az unikornisokkal
Hogy hogyan és mitől fújódott a startuplufi ekkorára, arról egy éve írtunk bővebben, amikor a piac bedobta a gyeplőt az unikornisok közé; de azért vegyük végig vázlatosan, mi is történt.
A válság után elég jól látszott, néhány iparág a techvilág tempójához képest is brutálisan fejlődik, és látványosan hozza a pénzt: online kereskedelem, okostelefonok, közösségi média stb.
Az Uber és az Airbnb nyomán kinőtt a semmiből egy közösségi megosztásra alapozó, egészen forradalminak tűnő biznisz, a világ megtanulta a sharing economy kifejezést.
A harmadik világ ugrásszerű technikai fejlődésével gigászi méretű új piacok tűntek fel például Kínában és Indiában.
Adóoptimalizálási okokból úgy alakult, hogy néhány nagy techcég irtózatos készpénztartalékokat halmozott fel.
Az Apple készpénzállományának alakulása
Mindez tökéletes környezetet biztosított ahhoz, hogy bárki, akinek volt némi önbizalma és pár újszerűnek tűnő ötlete, startupot alapítson; és bárki, akinek volt pár millió felesleges dollárja, ezekbe a startupokba fektesse. Hogy aztán közösen reménykedjenek abban, hogy dőlni fog a lé, nem is feltétlenül magából a startup termékéből vagy szolgáltatásából, hanem inkább további befektetőktől, a tőzsdéről, vagy egy óriáscéges felvásárlásból. Néhány extrém pénzeket megmozgató felvásárlás (Instagram, Waze, Whatsapp, Skype, Oculus) meg is mutatta, hogy egy kis szerencsével nagyon nagy pénzt lehet szakítani a startupbizniszben. Így aztán beindult a pszichológiában FOMO (fear of missing out) néven ismert jelenség: a befektetők attól való félelmükben, hogy lemaradnak a következő gigabizniszből, egymást taposva temették be pénzzel az összes, kicsit is trendinek és érdekesnek tűnő startupot. (Azt azért tegyük hozzá, hogy ők sem teljesen hülyék, általában ügyesen körbebástyázzák magukat külön szerződésekkel és titkos záradékokkal, ami védi a pénzüket). Innen már egyenes út vezetett az unikornis-ménes kialakulásához, hiszen:
A startupnak és a korai befektetőnek is az az érdeke, hogy a cég minél értékesebbnek tűnjön.
Aránylag olcsón lehet unikornist blöffölni: elég, ha az ember 10 millió dollárt betol egy startupba, és elkéri érte a cég 1 százalékos tulajdonrészét – hopp, már meg is van a papíron milliárdot érő cég.
Ez az össznépi játék ért el most arra a pontra, hogy ki kell teríteni a lapokat. Hogy miért? Elfogyott a befektetők türelme.
A Wall Street Journal összesítése szerint a 2014 óta tőzsdére ment 48 amerikai tech-startupból 35 árfolyama alacsonyabb most, mint a bevezetéskori árfolyam. Magyarul a tőzsdére vitt startupok közel háromnegyede bukóban van. Ez persze önmagában még nem halálos ítélet (a Facebooknak annak idején egy évébe telt, mire a kezdeti zuhanás után visszaküzdötte az árfolyamát a bevezetés napjának szintjére), de elég erős figyelmeztetés. Ahogy az is, hogy a startupok átlagos értéke egyetlen negyedév alatt közel 70 millió dollárról 27,5 millióra zuhant.
Fotó: Andrew Gombert / MTI
Vannak ugyan kivételek (lásd például a Magic Leap, ahol még mindig ömlik a pénz puszta ígéretekre és demókra), de az unikornis-startupok többségénél elérkezett az igazság pillanata, meg kell mutatniuk, hogy tudnak pénzt csinálni anélkül is, hogy a csapból is az folyna.
Megváltozott a játékszabály
Az alapvető szabály a startupbizniszben évekig az volt, hogy növekedést kell felmutatni, és nagyrészt erre költötték el a befektetők pénzét. Még több felhasználó, még nagyobb elérés, üzleti tervnek meg elég valami homályos elképzelés arról, hogy hát biztos elfér valahol pár reklám. Nem tűnik túl racionálisnak, de az Instagram például szó szerint ezzel kaszált annak idején egymilliárdot.
Mostantól
növekedés helyett bevételt, sőt, ha lehet, nyereséget kell felmutatni,
ami a blöffel felfújt startupok számára nyilván szörnyen hangzik. Bizarr módon az volt minden baj gyökere, hogy túl sok volt a pénz, túl könnyen lehetett szerezni, és ezzel túl sokan éltek vissza. Most az evolúció közbelép, elzárja a pénzpumpát, és kirostálja azokat, akik életképtelenek.
Az unikornis-listán várhatóan vérfürdő lesz, amit azok fognak túlélni, akiknek volt annyi eszük, hogy akkor is épkézláb üzleti tervre építsék a cégüket, ha az nem volt feltétlenül szükséges a befektetői milliárdok bezsebeléséhez. Különösen kínos helyzetben vannak azok, akik a startuplufi kidurranása-leeresztése közben éppen valamilyen hagyományos iparággal állnak háborúban: az Uber és klónjai a taxitársaságokkal, a Spotify a zeneiparral, az Airbnb a hotelekkel.
De akik életképesek, azok is valószínűleg kénytelenek lesznek kicsit összehúzni magukat. Lehet hogy a Snapchat belebarkácsolt az appba némi bevételi forrást, és optimista forgatókönyvek szerint akár 300 milliós bevétele is lesz belőle 2016-ban, de biztos elég indok ez a 16 milliárdos értékelésre?
Fotó: NCSU
A csótány az új unikornis a szakértők szerint, és az egyre bizarrabb metaforával azt akarják mondani, hogy a startup cégeknél nem a látványos ötlet és a meseszerű ígéretek lesznek ezentúl a fontosak, hanem az, hogy bármit túléljenek, alkalmazkodóképesek és rugalmasak legyenek. És persze olcsók – mivel most éppen több százmilliárd mesedollár tűnik el éppen a startup-sztárok elméleti értékéből, a befektetők a következő időszakban várhatóan szűkmarkúbban fogják nyitogatni a pénztárcájukat.
Ennek megfelelően az unikornisok, ahol eddig a látszat jelentett mindent, alaposan visszavettek az arcból. Csak egy példa: az Evernote (jelenlegi értékelés: 2 milliárd dollár) nemrég még azzal csábította magához a programozókat, hogy tetszőleges mennyiségű szabadságot vehetnek ki, sőt, a vakációkat 1000 dollárral még meg is támogatja a cég. Mostanában inkább vezetőcserék, leépítések, kísérleti projektek leállítása kapcsán kerülnek a hírekbe.
Persze a technikai fejlődés közben kitermeli azokat az új trendeket, amelyekben beláthatatlan lehetőségek sejlenek fel, és máris fújódnak az új minilufik. A Techcrunch szakértői ilyen területnek látják a Slack nyomán divatba jött cégmenedzselésre optimalizált csetrendszereket; a virtuális, beágyazott, kevert és egyéb, nem valódi valóságokat; és a csevegőrobotokat, csetprogramokra épített ökoszisztémákat, vagy kicsit tágabban értelmezve az AI-fejlesztést. Mondjuk ehhez sem kell egy iparági vátesznek lenni, elég megnézni, hogy a Facebookra mire koncentrálja mostanában a kutatás-fejlesztési kapacitását: mit ad az ég, pont erre a három területre.
Ne maradjon le semmiről!
Facebook"
Hungary,2016-05-03,Index.hu,https://index.hu/tech/2016/05/03/kozosen_lobbizik_az_uber_es_az_airbnb/,Közösen lobbizik az Uber és az Airbnb,"A sharing economy, a megosztáson alapuló gazdaság egyre nagyobb fejtörést okoz a törvényhozóknak. Itthon az Uber akasztotta ki a taxisokat és úgy tűnik egyre inkább a kormányzatot, Berlinben gyakorlatilag lehetetlenné tették Airbnb-vel kiadni a lakás. De sorolhatnánk a példákat az egész világról.
Egyre nehezebb helyzetben vannak az olyan cégek, amelyek új módon próbálnak fuvarozni, lakást kiadni, hiába nő folyamatosan a népszerűségük az újdonságra fogékony rétegek körében. Egyre több országban szigorítanak a szabályokon, kvázi ellehetetlenítve a cégek szabályos működését.
A vállalkozásokat azonban nem kell félteni. A legismertebbe, köztük természetesen az Uber, a Airbnb és hozzájuk csatlakozva néhány techóriás, mint a Facebook, Google, Medium, Snapchat és eBay bedobott némi összeget egy közös kasszába és új lobbicsoportot hoztak létre a VC Fred Wilson vezetésével.
A lobbizás egyelőre New York Cityre terjed ki és hivatalosan azt hivatott szolgálni, hogy az értékes, tehetséges munkaerőt összehozzák a városban lévő munkalehetőségekkel. Ehhez a megfelelő jogi környezetet is meg kell teremteni, népszerűsíteni az exkluzivitást és biztosítani minden New York-inak az eszközökhöz való hozzáférést és megfelelő képzést.
Eddig tart a hivatalos magyarázat, mert szinte biztosra vehető, hogy a cégek fel fognak lépni azért is, hogy nem szigorítsanak a meglévő szabályokon, amelyek lehetővé tették, hogy az emberek kiadják lakásaikat az Airbnb-n vagy elvigyenek valakit az Uber alkalmazás segítségével. A szakértők szerint a techóriások egyre kevésbé megkerülhetőek a döntéshozóknak és ez az összefogás biztosan egy erős hangot jelent majd, amit nem lehet kihagyni."
Hungary,2016-05-01,Index.hu,https://index.hu/kulfold/2016/05/01/berlinben_mostantol_nagyon_nehez_lesz_airbnb-t_hasznalni/,Berlinben mostantól nagyon nehéz lesz AirBnb-t használni,"Szigorúbb szabályok lépnek hatályba Berlinbe azok számára, akik AirBnb-t vagy más, hasonló szolgáltatást vennének igénybe - írja azIndependent.
Az AirBnb lényege, hogy a turisták nem hosztelekbe vagy hotelekbe mennek, hanem az interneten foglalnak magánszemélytől lakást vagy szobát arra az időszakra, amikor az adott városba mennek. Ez jóval olcsóbb, mintha hotelbe mennének, de sokkal többet kereshet vele a lakás gazdája, mintha hosszabb távra bérbe adná. Ez persze azzal jár, hogy ahol felkapott ez a szolgáltatás, ott megemelkedik az albérletek ára is. Ez történt Berlinben is, ahol már eleve nehéz volt albérlethez jutni korábban is.
A most életbe lépő szabályozással csak szigorú feltételek mellett, különféle megkötésekkel lehet majd kiadni a lakásokat vagy azoknak egy részeit, ráadásul az árba is beleszólnak majd a hatóságok. Aki nem tartja be a szabályokat, az csúnyán megfizethet, akár százezer eurós büntetést is kaphat. Az új szabályozás miatt már most 40 százalékkal visszaesett az Airbnb szolgáltatások száma Berlinben. 
Egy Berlinben élő magyar az Indexnek megerősítette, hogy a helyieket nagyon megviseli az AirBnb. Vannak, akik több lakást is futtatnak ezen a szolgáltatáson keresztül, de adót nem fizetnek, miközben az albérlet árakat az egekbe nyomják. Az új szabályozás nem érinti azokat, akik eddig a plusz szobájukat adták ki, ellenben a hiénákat igen. ""Eleve lakáshiány van és van, ahol tényleg szabályozni kell. Ha nagyon magasak az albérletárak, akkor az a városnak sem jó, mert akkor méregdrágán kell szociális lakásokat építeni. Tévhit, hogy a helyieknek jó a sok turista. A turizmusnak igen, de előlem elveszi a lakást és feltolja az árat"" - mesélte a Berlinben élő magyar, aki egy IT-cég tulajdonosaként nagyon jól keres, de még így is fél év alatt talált csak magának lakást. Arról is beszélt, hogy a berlini lakások eleve nagy cégek tulajdonában vannak, a 90 százalékuk 5-6 cég között oszlik meg, és így is már nagyjából ""azt csinálnak, amit akarnak""."
Hungary,2016-04-17,Index.hu,https://index.hu/gazdasag/2016/04/17/hig/,"Adieu, kis vasárnapi zárvatartásunk
Ez történt a gazdaságban az év 15. hetében","Sürgősen visszacsináltuk a kötelező vasárnapi zárvatartást, nehogy ez is felkerüljön kérdésként majd a menekültes népszavazás szavazólapjára. A nullás költségvetésünkön nyilvánvalóan nem azt kell érteni, hogy nullás lesz, csak lesz egy olyan is, ami nullás. Sok új kivétel lesz az áfatörvényben, új adót kaphatnak a lakásukat kiadók és végre jöhet némi egészségügyi béremelés. Az olajos diktatúrák közben drágításért fognának össze, az uniós országoknak pedig az offshore bizniszek ellen kéne lépniük.
A kötelező vasárnapi zárvatartás bevezetése is nyilvánvaló marhaság volt, még a kormány bevallotta, hogy meg se próbálták végiggondolni a lehetséges hatásait. Az NGM pedig külön közleményben határolódott el a feladatától.
Most egy hétvége alatt eldöntötték Orbánék, hogy inkább sürgősen visszacsinálják az egészet, nehogy ez felkerüljön a menekültes népszavazásuk kérdései közé. Az előkészítetlen bejelentés újra nagy felfordulást okozott a kiskereskedelmi piacon.
A szakszervezetnek az fájt igazán, hogy a vasárnapi bérpótlékot is visszaállította a kormány 50 százalékra. Igaz, ettől némely boltok rögtön eltértek az alkalmazottak javára. A katolikus püspöki kart senki nem kérdezte meg, de sajnálják a döntést. Egyébként a GDP növekedésére lehet számítani a boltzár eltörlésétől.
                        
Duzzogott, de szerencsére nem sértődött meg
Lázár Jánostól megtudhattuk, hogy ő nem egy ""elvtelen pragmatista"", ellenállása bizonyítékaként pedig odáig elment, hogy be se ment szavazni.  Aztán gyorsan kiszivárgott, hogy pár napra rá nála aludt Orbán, valószínűleg nincs nagy harag csak azért, mert most épp Rogánék tervei szerint alakultak a dolgok.
Lázár beszélt a jövő évi költségvetésről is, kiderült például, hogy nullás költségvetés terve egy jó vicc volt, ami igazából 2,4 százalékos hiányt jelent. Lesz egy újabb sereg kivétel az áfánál, a tojásé például 5 százalékos lesz, az éttermi szolgáltatásoké első évben 18, aztán az is 5, az internetszolgáltatásé pedig fixen 18, bővebben itt olvashat ezekről. Az egyre durvább késésben lévő egészségügyi béremelésből jövőre lehet valami, és a helyi önkormányzatok ízlésének is meg kell majd felelnie minden épülő háznak.
Lázár János sajtótájékoztatót tart az Országházban.Fotó: Kovács Attila
Emellett új adó jöhet a kiadó lakásokra négyzetméterenként 1500 forint éves díjjal. Az NGM furán tagadta, nem mondták, hogy nem lesz ilyen. Mindenesetre az Airbnb-t nem vágná hanyatt egy ilyen szabály.
Drágításért próbálnak összefogni
Óriási diktátortalálkozót tartottak vasárnap, Dohában: a világ legnagyobb olajexportálói szeretnének összefogni azért, hogy drágább legyen az olaj. Az évezred olajspekulációjába fogó Szaúd-Arábia kezéből kicsúszott az irányítás, és senki nem tudja, hogy mi jön most, bővebben itt olvashat erről.
Márpedig az olaj ára nem tréfadolog, a kenyér árától az elektromos autók fejlődésén át a háborúk kirobbanásának esélyééig rengeteg körülményt meghatároz. Az elég valószínűtlen, hogy újra száz dollár legyen az olaj hordónkénti ára, de talán valamennyivel újra drágulhat. A világ legnagyobb olajkészleteivel bíró Venezuela mondjuk már annyira nullán van, hogy egy kis drágulás se segítene sokat rajtuk, könnyen lehet, hogy a mi életünkben már nem fog sikerülni nekik értelmezhető országgá válni.    
Férfi tankol egy venezuelai benzinkútonFotó: Bloomberg
Az EU-ban a britek kilépése a legfajsúlyosabb rövidtávú kockázat, de egyébként minden az offshore botrányoktól volt hangos. Az mondjuk még nem látszik, hogy érdemben mit fognak lépni a jelenség ellen a nagy uniós országok.
Lopásgyanú nálunk is akad
Nálunk az állam nagy bejelentésekkel és külön nyomozócsoportokkal vizsgálná az ügy magyar szálait. Mondjuk olyan nagyon messzire nem kéne nyúlni, két fideszes és egy MSZP-s politikusról már egyből kiderült, hogy vastagon érintettek offshore-ügyekben. De bátran meg lehetne vizsgálni Rogánék letelepedési kötvény-bizniszét, Andy Vajna offshore céghálóit, a MET-botrányban offshore cégekhez irányított milliárdokat, vagy akár csak az MNB kirívóan szerencsés offshore üzletfeleit, hogy csak párat mondjunk.  De úgy általában az egész központi korrupciós mag kedveli nálunk az offshore megoldásokat, szóval nagy munkában lehetnek azok a nyomozócsoportok.
Kiderült még, hogy lakáslottóval tényleg két cégre írt törvényt Rogán Antal. Rogán szomszédja pedig most 400 millióért reklámozhatja a Liget-projektet, Csetényi Csabáékhoz 2010 óta több milliárd forint közpénz vándorolt már hasonló módon.
De nem csak Rogán volt aktív, újabb tízmilliárd megy Szijjártó botrányos kereskedőházainak, az MNB alapítványai pedig hirtelen eladtak majdnem húszmilliárdnyi állampapírt, és nem tudjuk, hogy hova tették utána a pénzt. A Századvég pedig négyszeres áron kutatja a közvéleményt Matolcsynak.
Hét hír a hétről
Más izgalmas dolgokat is megtudhattunk ezek például röviden:
Bajban vannak a most kisgyerekes szülők, a gyengülő közoktatás az alternatív iskolák reneszánszát hozhatja, de elég nagy kockázatokkal, itt olvashat a témáról bővebben.
A rejtélyes Fejér megyei földvásárlások mögött Orbán barátja, Garancsi István állhat. Egyébként legtöbb földtámogatást már nem Csányi kapja, még nem Mészáros, hanem épp Leisztinger Tamás cégei.
Annyian mennek el, hogy már-már rekordszintű a munkaerőhiány Magyarországon.
Tippelje meg, hogy hány ember vagyonosodását vizsgálja meg a NAV! A megoldás itt érhető el.
Állami főerdésznek lenni nagy buli, sokan már kétszer annyit keresnek, mint akár a miniszterelnök.
A gyerekek fele gond nélkül tud alkoholt venni, negyedüket cigivel is simán kiszolgálják.
4,5 milliárdot fizetünk a törököknek a menekültekért.
Akták
Vasárnapi zárvatartás
2023. okt  1.
Tavaszias idővel indul az október, de érhetnek minket meglepetések
Jövő héttől viszont újra visszatér a nyárias idő.
2023. júl  1.
Részleges boltzár Horvátországban, így változik a nyitvatartás
Kivételek is vannak.
2023. febr 23.
Korlátozzák a vasárnapi nyitvatartást a szomszédunkban
A korábbi kísérletek kudarcot vallottak.
Még 274 cikk az aktában
Töltés"
Hungary,2016-04-14,Index.hu,https://index.hu/gazdasag/ingatlan/2016/04/14/lakaskiadas_adozas_ado_ngm_airbnb/,Nem az Airbnb-t akarja kicsinálni az NGM,"A Nemzetgazdasági Minisztériumban a bérlakáspiac újraszabályozásán dolgoznak. A lényeges változás az lenne, hogy a hosszú- és rövidtávú lakáskiadásra ugyanolyan szabályok vonatkoznának, és elvileg kevesebbet is kellene majd adózni. Megkérdeztünk pár elemzőt, amiből az derült ki, hogy nem egyértelmű, hogy ez így mennyit fehérítene a piacon, az viszont biztosnak látszik, hogy az Airbnb-t nem tenné tönkre az új szabályozás.
A Magyar Idők szerint az NGM-ben dolgoznak egy olyan törvényen, ami egyszerűsítené a lakáskiadási piac szabályozását. A terv szerint a hosszú- és rövidtávú lakáskiadást ezentúl egységesen szabályoznák.
Az nem számítana, hogy hányszor, mennyi időre és milyen céllal adnák bérbe az ingatlant,
viszont évente egyszer négyzetméterenként 1500 forintnyi átalányadót kellene fizetni a lakáskiadásért,
de egy tulaj legfeljebb csak három ingatlant adhatna bérbe,
amit viszont adószám kiváltása után regisztrálnia kellene a Nemzeti Adó- és Vámhivatalnál.
Az indoklás szerint azért van szükség az adózás egyszerűsítésre, mert - Szatmáry Kristóf, a Miniszterelnökség kereskedelempolitikáért felelős miniszteri biztos elmondása alapján - jelenleg legalább a piaci szereplők fele nem fizeti be az adót a bérbeadás után.
Több ingatlanpiaci elemző között körbekérdezve az derült ki, hogy jelenleg nagyjából senki nem tudja pontosan, hogy akár például Budapesten hány lakást adnak ki. Az az elemzők szerint is biztos,
hogy nagy a feketepiac aránya, de arról, hogy mekkora, nincs megbízható adat.
Ditróy Gergely, az Otthontérkép vezető elemzőjétől annyit tudtunk még meg, hogy az utóbbi időszakban nőtt a kiadott lakások száma: főleg Budapesten több ezer olyan adásvétel volt, aminek az volt a célja, hogy a tulajok hosszú, vagy rövid távra kiadják a lakásokat. Az Airbnb-ről annyit lehet tudni, hogy egy év alatt nagyjából 70 százalékkal nőtt a rendszerben szereplő szállások száma, és januárban már nagyjából 8100 lakás volt elérhető ezen az online piacon.
Fotó: Chris Weeks
Nem szívatják meg az Airbnb-t
A tervezet kapcsán két dologra voltunk kíváncsiak:
egyrészt, hogy mennyire rendezheti át a piacot a szabályozás, konkrétan, hogy a háromlakásos limit nem azt célozza-e, hogy a több lakást pörgető Airbnb-s vállalkozók kiszoruljanak a piacról,
másrészt arra, hogy tényleg kifehérítheti-e ez az intézkedés a piacot.
Mi változna meg ahhoz képest, ami most van?
Kérdésünkre Soóki-Tóth Gábor, az Otthon Centrum elemzési vezetője foglalta össze, hogy jelenleg hogyan kell adózni lakáskiadás után. Jelenleg egy lakást ki lehet adni szálláshely-szolgáltatás vagy ingatlan-bérbeadás címen is. Az egyik a rövidtávú, a másik pedig a hosszútávú bérbeadásra van kitalálva. 
Hosszú távon: magánszemélyként lehet áfásan (vagy hat millió forint bevételig áfamentesen), illetve tételes, vagy átalányköltséggel adózni. Áfás kiadás esetén ki kell váltani az adószámot. Átalányos adózás esetén a bérbeadásból származó bevétel 90 százaléka után kell adózni, erre rájön 15 százaléknyi személyi jövedelemadó, és ha a bérbeadásból származó jövedelem eléri az 1 milliót, akkor ezen felül még 14 százalékos egészségügyi hozzájárulást is fizetni kell. Átalányos elszámolás esetén 10 százalék a költséghányad, amit mindenféle bizonylat nélkül figyelembe vehet az adózó. Tételes költségelszámolásnál, javítások, közös költség, stb. számolható el, és a közüzemi díj is.
Rövid távon (pl. Airbnb-re): szálláshely üzemeltetésre engedélyt kell kérni a helyi jegyzőtől, csak egy, saját tulajdonú lakás esetében szobánként évi 32 ezer forint szja-t és 6400 forint ehót kell fizetni, valamint önkormányzati rendelet függvényében vagy a vendégéjszakákra kell fizetni idegenforgalmi adót (jellemzően 300-350 forintot), vagy a bevétel 4 százalékát.
Rutai Gábor, a Duna House elemzési vezetője szerint nem lehet tudni, hogy a törvény véglegesen formájában elkülönülnek-e a magánszemélyek és a cégek, mert amennyiben nem, akkor az nem korlátozná igazán az Airbnb-s vállalkozásokat. Ráadásul még magánszemélyként is viszonylag könnyen meg lehet csinálni, hogy a családtagunk nevére íratjuk a negyedik lakást, aminek nincs is pluszköltsége.
Soóki-Tóth Gábor, az Otthon Centrum vezetője úgy tudja, hogy az új adó az önkormányzatok felé fizetendő adókat váltaná ki, pl. idegenforgalmi adót, vagy üzletszerű bérbeadásnál az építményadót, a lakások általában mentesek a helyi adó alól. Így ha nem minden eddigi adó tűnik el, annak az lehet a hatása, hogy megdrágul a piac.
Soóki-Tóth szerint ha viszont a tervezet egyszerűen, átláthatóan és kis adminisztrációval ad lehetőséget a bérbeadónak a közteherviselésben való arányos részvételre, akkor üdvözlendő, de igazán az átfogó, a bérlakáspiacot mind a bérbeadó, mind a bérlő számára átlátható, megfelelő garanciákat biztosító intézményes és adózási környezet kialakítása lenne jó, mivel a szektor fontos versenyképességi tényező is.
Kétséges, hogy mennyit fehérítene
Azzal kapcsolatban, hogy lesz-e fehéredés, az elemzők elmondták, hogy a négyzetméterenként változó átalánydíj alapvetően a drágább lakások kiadóinak kedvez. A tervezet jelenlegi formája alapján ugyanis egy 60 négyzetméteres lakás után Ózdon és Budapesten is ugyanannyi átalányt kellene fizetni. Ennek az is lehet a következménye, hogy az olcsóbb albérletek tulajainak még mindig nem fogja megérni legálisan kiadni a lakásukat.
Ditróy Gergely azt mondta, hogy szerinte még a kisebb adóterhelés mellett is csak akkor lenne értelme az intézkedésnek, ha a törvény életbe lépése után a NAV komolyabban rászállna az adókerülő lakáskiadókra."
Hungary,2016-04-13,Index.hu,https://index.hu/tudomany/2016/04/13/hogyan_jut_el_egy_mobiltelefon_a_csillagokig/,Hogyan jut el egy mobiltelefon a csillagokig?,"Egy új technológiával nanorobotokat küldenének a 4,3 fényévre lévő Alfa Centauri csillagrendszerbe, jelentette be egy napja Stephen Hawking fizikus és egy orosz milliárdos, Jurij Milner. Maga az alaphír is roppant izgalmas, mert a páros azt állítja, hogy az aprócska robotok húsz év alatt tennék meg azt az utat, ami egy mai technológiával működő űrhajónak harmincezer évig tartanak. Kicsit beleássuk magunkat a témába, hogy jobban megértsük, miről is van szó.
Ebben a pillanatban a legtávolabbi ember alkotta tárgy a Voyager-1 űrszonda, amelyet 1977 szeptemberében indították útjára. A cikk írásának pillanatában 20 070 053 300 kilométerre repült a Földtől. Az Alpha Centauri  40 000 000 000 000 kilométerre van, ez nagyságrendekkel messzebb van, mint ahová 39 év alatt eljutott az ember alkotta űrszonda. Felmerül a kérdés, hogy juthatott az eszébe egy elismert tudósnak, hogy azt állítsa, húsz év alatt meg lehet tenni az utat az Alpha Centaurihoz? Hát úgy, hogy teljesen más technológiát használnának, mint a mostani űrhajók. Az apró robotok kis vitorláira erős lézereket lőnének, hogy így gyorsítsák fel ezeket. Az elmélet szerint ez olyan gyorsulást okozna, hogy két perc alatt egymillió kilométerre lennének a Földtől.
A fénysebesség ötödével utaznának a robotok.
Az elképzelés egyáltalán nem új, a fénnyel hajtott űrhajóknak nagy rajongója volt például Carl Sagan amerikai csillagász és televíziós ismeretterjesztő, aki már 1976-ban arról ötletelt, hogy létezhet olyan űrhajó, amely óriási vitorlájával befogná a Nap sugarait és az hajtaná célja felé.
Ötletek csillagközi utazásra
Mielőtt továbbmennénk, gyorsan szedjük össze, milyen ötletek születtek az elmúlt években a csillagközi utazásra. Ezek legtöbbje csak elmélet marad még jó ideig.
Nukleáris impulzusmeghajtás: olyan űrhajókat építenének, amelyeket nukleáris robbanások sorozata hajt. Ezen alapszik az Orion terv, amely elvileg megépíthető lenne a most létező technológiával is.
Antianyag rakéta: ha elő tudnának állítani szükséges mennyiségű antianyagot, akkor egy ilyen űrhajó elméletben megközelítené a fénysebességet. Egyelőre azonban elég keveset tudunk az antianyagról, nemhogy annak felhasználási lehetőségeiről.
Fúziós rakéta: fúziós reaktorokkal szerelnék fel a rakétákat, a gond az, hogy a kutatók még a közelében sem járnak a fúziós reaktorok megépítésének.
Bussard ramjet: ez egy olyan rakéta, amely képes összegyűjteni a csillagközi térből a szükséges üzemanyagot (amit inkább úgy képzeljünk el, hogy begyűjti a hidrogént, amelyet proton-proton fúzióval eléget).
Generációs űrhajók: Az elképzelés szerint olyan hosszú lenne az út a legközelebbi csillagig, hogy hatalmas űrhajókat építenének, ahol generációk élnék le életüket. Kérdés persze, hányan bírnák ki a pszichikai megterhelést.
Néhány éve aztán felmerül, hogy nem csak a Nap sugarait lehetne munkába fogni, hanem a mesterséges fényt is fel lehet használni, vagyis lézerrel indítanák útjára az űrhajót. Az elmélet megvolt, a gyakorlatban azonban az volt a megoldhatatlan, hogy túl erős lézert kellene építeni, ami megoldhatatlan. Még ma is az.
Miért az Alpha Centauri?
A legegyszerűbb válasz erre, mert az van legközelebb. A bonyolultabbnak is ez lenne a lényeg, a hozzánk legközelebbi csillagok ebben a rendszerben találhatók. Ez egy hármas csillagrendszer, közülük a Proxima Centauri a leghalványabb és egyben a Földhöz legközelebb lévő csillag, alig 4,22 fényévnyire található. Az Alpha és Beta kettőscsillag, ezek 4,35 fényévnyire vannak innen. A legújabb kutatások szerint legalább egy bolygó van a csillagrendszerben, de még továbbiakat is felfedezhetnek.
De nem is az a cél, hogy egy 100 gigawattos lézert építsenek. Philip Lubin, a Kaliforniai Egyetem asztrofizikusa szerint szuperszámítógépet sem úgy építünk, hogy egy darab szupererős processzort készítünk. Hanem több ezer processzort kötünk össze. Hasonló elven kell a lézerekkel is bánni, akár százmillió darab egy kilowattos lézert is egymás mellé lehetne helyezni . Merészségnek hangzik, de ésszerűbb, mint a egy darab, 100 gigawattos megoldás.
És akkor el is érkeztünk a következő problémához, egy ilyen monstrum óriási lenne. Ráadásul olyan helyre kellene tenni, amely eléggé száraz, mert a pára nem tesz jót a lézereknek. Az sem baj, ha magasan van, mert az atmoszféra is bezavarhat. Az ötletelők az Atacama-sivatagot ajánlják erre a célra, magasan is van, száraz is ott a levegő, élőlények sem nagyon vannak, akik megrongálhatják a milliárdos berendezéseket.
A másik komoly probléma, hívják fel a figyelmet az ellenzők, az a projekt költségvetése. Jurij Milner százmillió dollárt ajánlott fel, ami nagyon soknak hangzik, de valójában semmire nem elég. A végső költség a legóvatosabb becslések szerint is 5-10 milliárd dollár között mozog majd. Ez annyi pénz, mint amennyibe az LHC vagy a James Webb Űrtávcső kerül. Milner reméli is, hogy más milliomosok az ügy mellé állnak és adnak néhány száz milliót. Mark Zuckerberg, a Facebook alapítója már az elnökségben ül, valószínűleg adott némi pénzt is. Elég sok még ezen a téren a bizonytalanság, a finanszírozásra még nem mutattak pénzügyi tervet.
Tudománynak adakozó milliomosok
Bill (képünkön) és Melinda Gates: Őket talán nem is kell bemutatni, alapítványukon keresztül eddig tízmilliárd dollárt adományoztak különböző tudományos és humanitárius célokra. Vakcinák utáni kutatásokat finanszíroznak, most éppen a polio teljes kiirtását tervezik a fejlődő országokból is.
Fotó: Bloomberg / Europress / Getty
Richard Branson: Milliárdokat keres Virgin nevű cégcsoportjával, mellette alternatív üzemanyag kutatásába fektet hárommilliárd dollárt a következő tíz évben.
Ted Stanley: Miután fiát mentális betegséggel kezelték 1988-ban, a következő 28 évben 1,2 milliárd dollárt fordított fiziológiai kutatásokra.
Gordon Moore: A cikkben is szereplő Moore-törvény megalkotója 850 millió dollárt adott fizikai, biológiai és asztrológiai kutatásokra.
Eli Broad: biztosításokkal és házeladásokkal szedte meg magát, aztán 700 millió dollárt adományozott a Harvardnak és az MIT-nak, hogy a betegségek genetikai hátterét kutassák.
Még ha meg is lenne a pénz, akkor is felmerül egy csomó technikai akadály, a már taglaltakon kívül is. A miniűrhajóknak kellően kicsinek és könnyűnek kell lennie ahhoz, hogy ilyen hatalmas sebességgel útnak tudják indítani. És ugye nem elég, hogy eljuttatnak oda valamilyen járművet, érdemes annak információt is gyűjteni (bár azt, hogy mihez kezdenek a 4,3 fényévnyire lévő információval, még nem tudjuk). A lényeg, hogy ezeken a mini űrhajókon lennének kamerák, navigációs és kommunikációs eszközök is. Ezeknek olyan könnyűnek kell lenniük, amilyet még nem tudnak készíteni a mai eszközökkel.
Érdekes, hogy itt egy évtizedekkel ezelőtt megfogalmazott állításra hagyatkoznak, mint megoldás. Mégpedig a Moore-törvényre, amely azt mondja ki, hogy az integrált áramkörök összetettsége nagyjából 18 hónaponként megduplázódik. Elméletben ez azt jelenti, hogy a következő évtizedben már tudnak alkotni egy a mainál (talán) olcsóbb, miniszámítógépeket és szenzorokat, amilyenek ezekhez az űrhajókhoz kellenek. Azt jótékonyan figyelmen kívül hagyják, hogy a legtöbb szakértő szerint a méretek (és költségek) csökkenése már nem olyan mértékű, mint a törvény megfogalmazása idején, vagyis jóval tovább tartana a megfelelő méretű processzorok megalkotása. Nem egy, hanem több évtizedbe is.
Jurij Milner orosz milliárdos (b) és Stephen Hawking brit elméleti fizikus csillagász (b2) a közös tudományos kezdeményezésüket a Breakthrough Starshot-ot népszerûsítõ sajtótájékoztatón.Fotó: Jason Szenes / MTI / EPA
Jurij Milner tisztában van a problémákkal, saját állítása szerint is 18 megoldandó kérdést szedtek össze. De ez nem lombozza le, amúgy is abból él, hogy ígéretesnek tűnő startupokat finanszíroz, és befektetései általában megtérülnek. Jókor fektet be jó cégekbe, mint például 2009-ben a Facebookba, de később a Zyngába, Spotifyba, Airbnb-be, Grouponba és Twitterbe. Ma már nagyjából hárommilliárd dollárja van, amelyből nagyon sokat ad tudományos kutatásokra. Nem véletlen, mindig is érdekelték a tudományok, a Moszkvai Egyetemen elméleti fizikából diplomázott, a PhD-t csak üzleti karrierje miatt hagyta abba. Azóta díjakat alapított, tavaly szintén Stephen Hawkinggal elindított egy projektet az idegen létformák által leadott rádiójelek keresésére. Arra is százmillió dollárt szánt.
A projekthez amúgy nem kis neveket sikerült összeszednie, az egészet Pete Worden vezeti, aki egészen tavalyig a NASA Ames kutatóközpontjának volt az igazgatója. Emellett számos rangos kutatót nyert meg tanácsadónak, közte Avi Loeb és Martin Rees csillagászokat, a Nobel-díjas Saul Perlmuttert. Ezen kívül még a NASA-val és az Európai Űrügynökséggel is fel akarják venni a kapcsolatot.
Mostani bejelentése sem sokkal kisebb álom, mint megtalálni a földönkívüliek létét bizonyító rádiójeleket. De ha nem is sikerül elérni, akkor is létrejöhetnek azok az apró, könnyű számítógépek, vagy egyéb megoldások, amelyeket aztán más projektekhez lehet felhasználni. Maga Milner is úgy fogalmazott, hogy hinni kell benne, ahogy az első űrrepülésben is hittek 55 évvel ezelőtt.
Ne maradjon le semmiről!
Facebook"
Hungary,2016-04-13,Index.hu,https://index.hu/gazdasag/2016/04/13/uj_ado_johet_a_kiado_lakasokra/,Új adó jöhet a kiadó lakásokra,"Rendet vágna a kormány a kiadó lakások piacán, egyúttal ""átláthatóbbá és nyomon-követhetővé tenné a lakásbérbeadással foglalkozó ingatlantulajdonosok tevékenységét"", írta szerda számában a Magyar Idők. 
A kormányközeli lap értesülése szerint évente egyszer négyzetméteralapon számított átalányadót kellene fizetniük, amely mértéke négyzetméterenként 1500 forint lesz. A lap szerint ez kedvezőbb a mostani adónál. 
Az NGM tagad
Az NGM a sajtóértesülésekre reagálva délután közölte, hogy a kormány nem tárgyalt a lakáskiadás adóztatásáról.
A tárca az MTI-hez eljuttatott közleményében azt írta, hogy ""a kormány kedden az adócsökkentés és otthonteremtés költségvetéséről tárgyalt. Semmilyen más, a sajtóban felhozott javaslat nem szerepelt a napirenden, ilyen irányú javaslatot a kabinet nem támogatott."" 
Kihasználtságtól, bérbeadási összegtől függetlenül tehát egy 50 nm-es lakás után évente 75 ezer forintot kellene adózni, összegezte a lap, amely szerint az új jogszabályt már áprilisban tárgyalhatja a parlament. A kormány terve az ágazat kifehérítését célozza, és befolyásolhatja majd a kiadó lakások Uberjével analóg módon működő Airbnb-piacot is. 
Borítókép: Europress / Getty / Bloomberg"
Hungary,2016-04-12,Index.hu,https://index.hu/gazdasag/2016/04/12/ki_vannak_akadva_a_tulajok_az_airbnb-re/,Ki vannak akadva a lakók az Airbnb-re,"Egyre több társasházban okoz problémát a lakáshotelek, például az Airbnb szabályozatlan működése, és a tulajdonosok nem tudnak mit tenni a vállalhatatlanul viselkedő vendégekkel – közölte a Magyar Közös Képviselők Egyesülete (Makke) az MTI-vel.
A Makke közleményéből az derül ki, hogy az utóbbi időben Budapesten és más turisztikai szempontból jól menő helyeken nagyon megnőtt a lakáshotelek ára, ami a társasházakban egyre több konfliktust okoz. Az egyesülethez beérkezett közös képviselői és tulajdonosi panaszok alapján a tulajdonosok fő baja, hogy a lakáshoteleknek rendezetlen a jogállása a társasházi közösségekben.
A helyben élő tulajoknak az a bajuk, hogy a lakásukat rövid távra kiadó – tehát kereskedelmi tevékenységet folytató – tulajdonosok
gyakran semmilyen szállásadáshoz kötött szabálynak nem felelnek meg,
nem biztosítják a kötelező vendégregisztrálást, és ellenőrizetlen a helyiségek higiéniai állapota,
a vendégeket nem figyelmeztetik arra, hogy figyeljenek oda a házban élő többi emberre,
és gyakran előfordul, hogy mire egy társasházkezelő értesül a közös tulajdonban keletkezett károkról, az elkövetők már repülőgépen ülnek hazafelé, így már nem lehet őket számonkérni. 
A Makke álláspontja szerint meg kell változtatni a törvényt ahhoz, hogy a tulajdonosi közösségek meghatározhassák, milyen feltételek mellett fogadják el lakáshotelek üzemeltetését a társasházakban."
Hungary,2016-04-02,Index.hu,https://index.hu/tech/2016/04/02/pornoipar_pornopiac_internet_mindgeek/,Már a pornóipar se a régi,"Az internet korában a pornóipar is jelentősen átalakult. Szép csendben felépült egy globális pornómonopólium, minden eddiginél nagyobb a kínálat, mégse olyan bombaüzletről van szó, mint amilyennek elsőre tűnik. A gyártók szenvednek, a profi pornósok mellékest vállalnak, eljött az amatőrök ideje. Ki fizeti meg az ingyenpornó árát? Tényleg a pornós cégek a nagy technológiai újítók?
Az biztos, hogy nagyon sok pornó van az interneten, még akkor is, ha a gyakran idézett statisztikák hajlamosak jócskán eltúlozni az arányát. Már most végignézhetetlen mennyiségű pornó halmozódott fel, és minden korábbinál könnyebb teljesen ingyen hozzájutni – vagyis a másik oldalról nézve, egyre nehezebb pénzt csinálni belőle. Ennek ellenére a pornóipar mégis soha nem látott tempóban termeli az új tartalmat.
Régen arányaiban nagyobb pénz volt a pornóban, mert az erős tabujellege és az ebből adódó nehézkes terjesztés miatt korlátozott volt a kínálat. Az XBiz pornóipari szaklap alapítója szerint Amerikában a pornóstúdiók száma több mint kétszázról mindössze húszra esett vissza, a színészek 1500 dolláros órabére 500 dollárra csökkent, és a teljes ágazat bevételei jelentősen megcsappantak. Ezzel együtt az egész iparág jócskán átalakult. Minden a Youtube-bal kezdődött.
A klónok támadása
Közhely, hogy manapság csak az nem talál fél perc alatt ingyenpornót az interneten, aki nem kapcsolja be a számítógépet. Ez elsősorban a különböző videóstreamelős pornóoldalak végeláthatatlan sorának köszönhető. Az első ilyen oldalak a kétezres évek közepén indultak, és Youtube-klónokként szokták őket emlegetni, mert vállaltan a 2005-ben alapított Youtube-ot koppintották, ami már a neveikből – például Pornotube, Youporn – is világos.
Mostanra ezek a klónok nemcsak darabszámra szaporodtak meg, de egyenként is óriási látogatottságot értek el. A pornóban világelső Xvideos a teljes internetet nézve is a legnépszerűbb oldalak között van: a gyakran idézett Alexa rangsora szerint a világ összes oldalát nézve az 53. leglátogatottabb, de az elköteleződést is beszámító Similarweb listáján még előrébb, a 23. helyen áll. Utóbbi szerint az oldal felhasználói idén februárban 1,3 milliárd oldalletöltést hoztak össze a mobilos eléréssel együtt, átlagosan több mint tizenegy perc alatt és tíz oldal meglátogatásával.
De hiába tartozik több ilyen streamelős oldal is a világ leglátogatottabb weboldalai közé, gyakran felfejthetetlen, hogy kinek a tulajdonában is vannak. A Next Web összeszedte, hogy a jelentős részüket néhány nagy vállalat tartja a kezében. Az éllovas Xvideos és az Xnxx mögött a Lengyelországban bejegyzett WGCZ francia tulajdonosai állnak, a harmadik legnépszerűbb Xhamster pedig a Cipruson bejegyzett Hammy Mediáé. A Pornhub és az összes többi igazán népszerű Youtube-klón viszont egyetlen céghez, a luxemburgi Mindgeek pornóipari óriásbirodalmához tartozik.
Így nézett ki az online pornó a kétezres évek elején.Fotó: Georges DeKeerle / Europress / Getty
A Mindgeeket Kanadában alapították még 2004-ben, Mansef néven. Külön cégként, de több személyi átfedéssel indult 2007-ben a Pornhubot működtető Interhub. 2010-ben egy Fabian Thylmann nevű német programozó-vállalkozó több másikkal együtt mindkét céget felvásárolta, és az épülő pornóbirodalma a Manwin nevet kapta. Ezután indult be az igazán nagy költekezés, a Manwin sorban vette meg a cégeket: ingyenes és fizetős oldalakat, illetve gyártóvállalatokat is, és rövid idő alatt a pornópiac legbefolyásosabb szereplőjévé dagadt. 2013-ban Thylmann adócsalás vádja miatt kiszállt a pornóbizniszből, a cég ekkor kapta meg a mai nevét.
A Mindgeek honlapján a legkisebb nyomát se találni annak, hogy globális pornóbirodalomról lenne szó, csak olyan szabadon behelyettesíthető sablonszövegeket írnak magukról, hogy a cég “folytatja a technológia helyzetének előrelendítését, olyan piacvezető megoldások fejlesztésével, amelyek minden másodpercben gyorsabb, hatékonyabb tartalomszolgáltatást tesznek lehetővé ügyfelek millióinak világszerte”. Valójában az egész pornópiacot behálózó óriásról van szó, olyan oldalakkal, mint a streamelős Pornhub, Redtube, Youporn, Tube8, Xtube, Extremetube, Spankwire és társaik – ezek együttesen a Pornhub Network név alatt futnak. (Állítólag a cég megpróbálta megvenni a maradék két nagy streamelős oldalt is, de azok beintettek neki. Az Economist úgy tudja, az Xvideos francia tulajdonosa egy 120 milliós ajánlatot utasított vissza még 2012-ben, azzal, hogy “bocs, mennem kell Diablo II-t játszani”.)
Ami viszont igazán dominánssá teszi a Mindgeeket, hogy nemcsak a pornót terjesztő, de a filmeket előállító gyártócégekből is alaposan bevásárolt: a Mindgeeké a Brazzers, a Digital Playground, a Reality Kings, a Mofos, a Twistys vagy a Babes.com is. Még hagyományos kábelcsatornát (a PlayboyTV-t) és saját netes keresőt (a PornMD-t) is üzemeltetnek.
Ezeket az oldalakat több mint százmillió napi látogató nézi, fejenként több mint tíz percig, miközben másodpercenként 1,5 terabites adatforgalmat generálnak. Ilyen számokkal már elég szép hirdetési bevételt lehet összegereblyézni, még akkor is, ha a Youtube vagy Netflix forgalmához képest valójában eltörpülnek. Merthogy az ingyenes videókat kínáló oldalak nyilván reklámokból hozzák a bevételt, a Mindgeek ehhez még saját hirdetési hálózatot is üzemeltet Trafficjunky néven. Nem véletlen, hogy Thylmann futtatta fel a céget, aki korábban netes hirdetési megoldásokkal és adatelemzéssel foglalkozott.
A cég olyan dominánssá vált, hogy a videók jogtulajdonosai – már amelyiket még nem vette meg – nem nagyon engedhetik meg maguknak, hogy ne működjenek együtt vele. Ebből már következik, hogy
a Mindgeek az egész ipar működését átalakította.
Saját farkába harapó pornó
Természetesen nem pornóspecifikus jelenségről van szó a Mindgeek esetében, amely hasonló hatást gyakorolt a hagyományos pornós cégekre, mint az Amazon a könyvkiadókra, a Spotify a lemezkiadókra vagy a Netflix a filmstúdiókra. Az elosztó olyan megkerülhetetlen szereplővé vált, hogy lassan ő kezdi diktálni a feltételeket, vagy legalábbis beleszól a piac működésébe, és a tartalom terjesztése mellett az előállításába is egyre inkább belefolyik.
Mikor a pornó elkezdett felköltözni az internetre, eleinte a gyártók kezében összpontosult minden hatalom, a saját oldalaikon terjeszthették a videókat. Aztán az ingyenes csatornák kihúzták a lábuk alól a talajt. Mivel ezek a csatornák váltak a fő tartalomfelfedező tereppé, egyszerűen nem engedheti meg magának egy fontosabb gyártó vagy forgalmazó se, hogy ne legyen itt jelen. Mint ahogy az Amazonnal vitázó könyvkiadók is csak óriási veszteségek árán maradhatnának távol a világ legnagyobb online könyváruházától – csak mindez a pornópiacon még a szokásosnál is nagyobb adag kalózkodással van megbolondítva.
Pedig elvileg minden streamoldal eleget tesz a jogos szerzői jogi eltávolítási kérelmeknek, a gyakorlatban viszont a pornófilmgyártóknak jóval kevesebb erőforrásuk és lobbierejük van arra, hogy ilyesmivel foglalkozzanak, mint a nagy filmstúdióknak vagy lemezkiadóknak, és állítólag magát a procedúrát se éppen könnyítik meg ezek az oldalak. És persze a közvélemény is jóval kevésbé háborodik fel azon, ha a pornó esik kalózkodás áldozatává, így igazán komoly jogi lépések se várhatók.
Mivel számos nagy nevű gyártó is a Mindgeek tulajdonában van, az a paradox helyzet állt elő, hogy sokszor
a gyártók azzal a céggel kénytelenek együttműködni, amely egyúttal a tartalmaik kalózverziójából is profitál.
Egyre többen állapodnak meg az ingyenes oldalakkal, hogy a streamszolgáltatásokon belül, a saját dedikált csatornájukra ők maguk töltenek fel ízelítő tartalmakat. A gyártóknak ez azért jó, mert az ingyenes oldalak továbbirányítják a felhasználókat a videó tulajdonosának saját, fizetős oldalára, és ilyen masszív látogatottság mellett még akkor is csurran-cseppen nekik valami, ha arányaiban csak kevesen regisztrálnak. Annál legalábbis jobban járnak így, mintha tétlenül tűrnék, hogy az emberek a filmjeik kalózverzióját nézik.
Persze igazán jól így is a streamoldalak járnak, hiszen a regisztrációk után általában részesedést kapnak – ami viszont aprópénz ahhoz képest, hogy ezek a megállapodások minőségi és főleg legális tartalomutánpótlással látják el őket, ami tovább gerjeszti a forgalmat és a hirdetési bevételeket. Mindez egyébként kísértetiesen hasonlít arra, ahogy a Facebook, a Snapchat és más közösségi platformok a médiapiac dílereivé és így a média kapuőreivé válnak.
Az ingyenes terjesztés és a gyártás egy kézbe kerülése miatt állhatott elő olyan ironikus helyzet is, hogy két párhuzamos kalózper egyikében a Mindgeek a sértett, míg a másikban ők a vádlottak. Ők beperelték az Xvideos tulajdonosát, mert a Mindgeekhez tartozó gyártók filmjeit több megkeresésre se távolította el az oldalról; közben viszont egy másik cég őket perelte be azért, mert a Mindgeekhez tartozó Purnhub ugyanezt követte el.
Egyébként a Mindgeekhez tartozó stúdióknak ugyanúgy meggyűlik a baja a kalózverziókkal. A Mindgeek viszont így is jól jár, hiszen nekik az ingyenes tartalom se rossz a reklámok miatt. Maguk a pornósok viszont nehéz helyzetbe kerültek, mert gyakran ugyanaz a cég állja a fizetésüket, amely az ingyenes tartalommal lenyomja az árakat és inflálja a pornót – nem csoda, hogy alig merik nyíltan kritizálni ezeket az oldalakat.
Demokratizálódás és vadkapitalizmus
Ezek a folyamatok oda vezettek, hogy a pornószínészek bevételi lehetőségei is átalakultak, egyre gyakrabban már nem is a filmek után jutnak pénzhez, ezeket inkább ingyenesen elérhető reklámként használják a közvetlenebb szolgáltatásaikhoz. A videók az online jelenlétet biztosítják, a rajongói bázis és a saját brand építésének eszközei lettek a freemium modellben: oké, nézzétek ingyen a videókat, de aki hajlandó fizetni, extrákat is kap. Egyre inkább elmosódik a határ pornográfia és prostitúció között, a különböző szexmunkák egyre gyakrabban keverednek vagy járnak együtt: a filmek mellett a webkamerázás, a privát szexcset (akár Snapchaten), az élő sztriptízshow vagy az escortszolgáltatás is bekerülnek a portfólióba.
A pornó eltolódott a terméktől a szolgáltatás felé.
Mindeközben a videók reklámjellegét az is erősíti, hogy nemcsak a bevétel, de a bekerülési költség is egyre alacsonyabb: egyre olcsóbb a nézhető minőségű videó előállításához szükséges felszerelés, és a pornó mainstreambe szivárgásával egyre kevésbé szégyen hosszú távon ilyen filmben megjelenni. Ezzel az is beszállhat a felnőttbizniszbe, aki nem pornósztár, és valóban, minden eddiginél több amatőr tartalom kerül fel a netre.
A történetnek tehát két oldala van. Egyrészt a Mindgeek óriásbirodalma elveszi a levegőt a nagy stúdiók elől és kompromisszumokra költséges kényszeríti őket. Másrészt viszont a kis stúdiók vagy az önálló pornósok új és ingyenes platformhoz jutottak, amelyet se technikailag és pénzügyileg fenntartani nem tudnának önmagukban, se akkora közönséget elérni, mint ezeken az oldalakon. Meggazdagodni nem itt fognak, de könnyebben szem elé kerülhetnek. Ahogy a pornó elosztása egyre kevesebb kézben összpontosul, a gyártás egyúttal egyre inkább elaprózódik. Demokratizálódás és vadkapitalizmus hasonlóan furcsa elegye jön így létre, mint mondjuk az Uber vagy az Airbnb esetében.
Nem úttörés, akadálypálya
Még ma is népszerű nézet, hogy a pornóipar a technológiai fejlődés úttörője, az újdonságok elterjedésének legfontosabb katalizátora, pedig egyáltalán nem biztos, hogy ez tényleg így van (vagy hogy egyáltalán valaha is így lett volna). Az egykori Manwin-tulajdonos Thylmann szerint az online pornó már nem olyan forró téma, mint néhány évvel ezelőtt. Szerinte a tehetséges programozók korábban özönlöttek a pornóoldalakhoz, de ma már inkább a mainstream e-kereskedelmi és közösségi oldalak szipkázzák el őket, a pornóból pedig hiányzik az innováció.
Ez egyrészt azért lehet, mert a Google- és Facebook-féle techóriások idejében ehhez nincs is rájuk igazán szükség, inkább csak másolni tudnak: a streamelős oldalakra mindenki Youtube-klónként hivatkozik, a Pornhub fizetős szolgáltatása “a pornó Netflixe”.
Élő műsort közvetít a kamera egy prágai klubbólFotó: Kurt Vinion / Europress / Getty
Másrészt a pornós cégek nemhogy nem az új technológiák élharcosai, hanem gyakran hozzá se férnek ezekhez a technológiákhoz. A Wired hosszú cikkben mutatja be a Mikandi nevű alkalmazásboltot, amely kifejezetten pornóappokra szakosodott, mivel az Android (illetve a Chrome OS) és az iOS alkalmazásboltja se enged pornót a falai közé. Az iOS magát a Mikandit is tiltja, és Androidon is csak a Google Play Store-t megkerülve telepíthető a bolt. De nemcsak a mobilplatformok szoftverboltaiból, magukról a hardverekről is igyekeznek kiszorítani őket a mainstream cégek. Az iPhone az Apple szigora miatt alapból kiesik, de a Google Glassról és a Chromecastról is letiltották a kifejezetten rászabott appokat.
Emellett több hitelkártya-üzemeltető (például az American Express) nem engedi a fizetést pornóoldalakon, és más szolgáltatások is gyakran elérhetetlenek számukra. Ezért amire szükségük van, sokszor saját maguknak kell összerakni: a saját hírlevél-szolgáltatás, számlázási rendszer, hirdetési platform és társaik lefejlesztése jobban lefoglalja őket manapság, mint az innováció irányítása. (A saját fejlesztések viszont alternatív bevételi forrást is jelenthetnek, elég csak a Trafficjunkie példájára gondolni.)
A virtuális (és a kiterjesztett) valóságot széles körben a pornó nagy lehetőségének tartják, és persze létezik is már VR-pornó (mi is kipróbáltuk pár hete). Ugyanakkor valószínű, hogy hasonló korlátokba fognak ütközni a pornós cégek, hiszen ezek az eszközök is legfőképpen a nagy mainstream techcégek kezében vannak. A Facebook tulajdonában lévő Oculus például már ki is jelentette, hogy hivatalosan biztosan nem lesz pornó az Oculus Riften. Nem hivatalosan nyilván meg fogják oldani, de hogy a pornó lenne a VR-forradalom úttörője, az közel se biztos. Ha meg mégis, akkor jó eséllyel a VR-pornó is egy monopolisztikus pornóbirodalom udvarában fog kikötni.
(Címlapkép, borítókép: szarvas /Index)
Ne maradjon le semmiről!
Facebook
Ebben a cikkben a téma érzékenysége miatt nem tartjuk etikusnak reklámok elhelyezését.
    Részletes tájékoztatást az Indamedia Csoport márkabiztonsági nyilatkozatában talál.
Indamedia Csoport"
Hungary,2016-03-24,Index.hu,https://index.hu/gazdasag/2016/03/24/szigoritanak_az_airbnb-zes_felteteleit/,Szigorítanák az airbnb-zés feltételeit,"A jövőben ezerötszáz forint átalányadót fizetne négyzetméterenként minden olyan magánszemély, aki lakását szálláskiadás céljából hasznosítja egy új fideszes törvényjavaslat szerint, értesült a Magyar Idők. Az airbnb-zhető ingatlanok számát is maximálnák a hamarosan a kormány elé kerülő tervezetben. Ha átmegy, a jövő évi költségvetési törvénnyel együtt szavazhatja meg a parlament.
Fotó: Martin Bureau
A közteherviselés szempontjából egyszerűbb, az ellenőrzés tekintetében viszont az eddiginél szigorúbb szabályokat vezetnek be itthon a sharing economy egyik legdinamikusabban fejlődő területén, a turisztikai célú szállásmegosztásban a lap információi szerint. A kormánypárt tervei szerint a lakásukat bérbe adó
természetes személyek a jövőben legfeljebb három, tulajdonukban álló ingatlanban fogadhatnák legálisan a fizető vendégeket,
ami után kizárólag egyféle, négyzetméter-alapú átalányadót kellene fizetniük. A bérbe adott ingatlanok esetén függetlenül attól, mennyi időre és milyen módon hasznosítják azt turisztikai céllal
négyzetméterenként 1500 forinttal számolnák az évente fizetendő közterhet, 
ami a magánszállásadókra jelenleg vonatkozó adózásnál enyhébb előírást jelent.
A javaslattal a szándék szerint az árnyékgazdaság részeként működő magánszállásadásban bővítenék az adózók körét úgy, hogy közben nem fojtják meg az érintetteket. Ehhez társulhat az adóbefizetés célzott ellenőrzésének szigorítása. A jogalkotók szerint arra is szükség lehet, hogy a hagyományos szállodák számára érvényes szabályokhoz igazítsák a privát apartmanoztatás működési feltételeit.
Ez azért is fontos, mert már európai szinten lobbiznak már szállodaszövetségek a hagyományos hotelek forgalmának 10-15 százalékát elcsábító közösségi szállásmegosztók szabályozását. Az airbnb-sekre ugyanis jelenleg jóval kevesebb működési, higiénés vagy fogyasztóvédelmi előírás vonatkozik, emiatt tudják a szállodai árak töredékéért fogadni a turistákat.
Fotó: Bloomberg
Szeretnénk elérni a jelenleginél kiegyensúlyozottabb versenyfeltételeket. Nem a tevékenység beszüntetését, csupán szabályozott keretek közé szorítását várjuk – mondta Niklai Ákos, a Magyar Szállodák és Éttermek Szövetségének elnöke. A 29 európai ország ágazati szövetségeit tömörítő Hotrec alelnökeként elmondta: szükségesnek tartják, hogy az Európai Bizottság vegye figyelembe a megosztáson alapuló gazdaságnak a szállodaipart érintő pénzügyi és szociális hatásait, egyúttal azt is javasolják, a tagállamokban legyen regisztrációhoz kötött a rövid távú lakásbérbeadás.
A Nemzetgazdasági Minisztérium turisztikai államtitkársága úgy nyilatkozott, vizsgálják, hogy más európai országokban hogyan működik a rendszer. Álláspontjuk szerint ugyanakkor az Airbnb-tevékenységnél jelenleg sem a szabályozatlanság, hanem az előírások be nem tartása okoz problémát."
Hungary,2016-03-22,Index.hu,https://index.hu/gazdasag/2016/03/22/az_airbnb_lehet_az_uj_uber/,Az Airbnb lehet az új Uber,"Az európai szállodaszövetség szerint regisztrálni kellene a megosztáson alapuló gazdaság (sharing economy) keretében működő, rövidtávú lakás-bérbeadással foglalkozókat - közölte a Magyar Szállodák és Éttermek Szövetsége az MTI-vel az ágazat berlini tanácskozását követően.
A szállodaipar képviselői a múlt héten a világ legnagyobb idegenforgalmi szakvásárán, a berlini nemzetközi turisztikai börzén (ITB) foglalkoztak a megosztáson alapuló gazdaság kérdéseivel. Az uniós tagországok szálloda, éttermi, és kávéházi szövetségeinek konföderációja, a HOTREC szerint az a fontos, hogy a neten kizárólag a törvényeket betartó szolgáltatók jelenjenek meg.
A nemzetközi szövetség szerint a regisztráció azért lenne fontos, mert így a hatóságok könnyebben járhatnak el, ha a lakáskiadók nem tartják be a szabályokat és nem adóznak.
A megosztáson alapuló gazdaság hatásairól egy Görögországban készített tanulmány szerint a tagországnak 270 millió euró adóbevétel-kiesése keletkezett a lakások bérbeadása nyomán. Ugyanakkor Európában a szállodaipar-vendéglátás éves teljes adóbefizetése meghaladja a 125 milliárd eurót. A HOTREC álláspontja szerint az Európai Bizottságnak minél előbb egyértelműen állást kell foglalnia arról, hogy milyen jogi szabályozás szükséges a lakáskiadásra vonatkozóan.
A magyarországi szabályozásról ebben a cikkben írtunk részletesebben."
Hungary,2016-03-20,Index.hu,https://index.hu/kulfold/2016/03/20/kosz_obama_kubaban_is_lehet_mar_airbnb-ben_aludni/,"Kösz, Obama: Kubában is lehet már Airbnb-ben aludni","A sharing economy, azaz a közösségi, megosztáson alapuló gazdaság egyik prominens alakja, és egyben a budapesti albérletárak felverője az Airbnb nevű cég, amin keresztül az ember kiadhatja a lakását illetve kivehet szálláshelyeket, normális esetben kedvezőbb áron, mint egy szállodai szobát, bár érheti meglepetés az embert. 
A szolgáltatás a világ nagyon sok országában működött eddig is, de például Kubában nem, mert az országgal szembeni embargók nem tették lehetővé amerikai vállalatoknak (sem), hogy ott tevékenykedjenek. Ennek mától vége: az éppen Kubában turnézó Barack Obama amerikai elnök rendkívüli engedélyt bocsátott ki a San Franciscóban alapított és a mai napig ott működő cégnek. Az Airbnb az első amerikai cég, ami az Obama és Raul Castro között 2014 decemberében aláírt államközti  megállapodás óta bemerészkedett az országba.
A kereslet egyébként óriási: az Airbnbn szerint a kubai szálláshelyek iránt napi szinten több százan érdeklődtek. Nem mintha nem lett volna szállás az országban elég, csak éppen a szállodák állami kézben vannak, és az amerikai turisták igencsak ódzkodtak attól, hogy a kommunista rezsim vizslató tekintetétől kísérve feküdjenek le aludni. Nem mellesleg ezen a téren is változás következik, Obama látogatása alatt jelentették be, hogy a Starwood Hotels cég három kubai szállodát is átvesz, ezzel az első amerikai vendéglátóipari vállalkozás lett az országban azóta, hogy Fidel Castro 1959-ben magához ragadta a hatalmat.
Az Airbnb szerint a turisták április 2 után már foglalhatják is le a szálláshelyeket. Magánházaknál eddig is lehetett Kubában szállást találni,  a mienkhez hasonló Zimmer Frei-rendszer bizonyos mértékig egész jól működött, de nem nagyon lehetett online vagy bankkártyával fizetni, sok készpénzzel pedig nem minden havannai kerületben tanácsos mászkálni."
Hungary,2016-02-29,Index.hu,https://index.hu/gazdasag/2016/02/29/ot_abra_a_lakaspiacrol/,"Öt ábra arról, hogy mi történik a lakáspiacon","Nagyon beindult tavaly a magyar lakáspiac, az FHB lakásárindexe szerint 2015 harmadik negyedévében átlagosan 14 százalékkal lettek drágábbak a lakások, mint egy évvel korábban voltak. Ezzel a magyar piacon több mint 10 éve nem látott ütemben emelkednek a lakások árai. 
Fotó: FHB Lakásárindex
Az árak Budapesten emelkedtek a leginkább, de a nyugat-magyarországi nagyvárosokban is nagyon pörgött tavaly a piac. A nagyobb városok többségében 10-20 százalékkal emelkedtek az árak. Nagykanizsán, Zalaegerszegen és Kaposváron viszont elmaradt az ekkora növekedés, Salgótarjánban és Hódmezővásárhelyen pedig még olcsóbbak is lettek a lakások tavaly. 
Fotó: FHB Lakásárindex
A falvakban, ahol alacsonyabbak voltak a lakásárak, a városoknál mérsékeltebb áremelkedésre került sor. A községek egyelőre nehezen tudják tartani a lépést a nagyobb településekkel. Különösen igaz ez a Dél-Alföld, a Dél-Dunántúl és a Nyugat-Dunántúl községeire. Az Észak-Alföld, Észak-Magyarország és Közép-Dunántúl kistelepüléseinél ugyan magasabb árváltozást mutat az árindex, de ezekben a régiókban ezt nagyrészt a NAV adatszolgáltatásának változása okozta, a valós növekedés ezért alacsonyabb. 
Fotó: FHB Lakásárindex
Tavaly újra erősödni kezdett a lakáscélú hitelek utáni kereslet is, főleg az alacsony kamatkörnyezet miatt. Tavaly nemcsak hogy többen vettek föl lakáshitelt, mint az elmúlt években bármikor, de nagyobb hiteleket is hajlandóak voltak bevállalni: az év harmadik negyedévétől kezdődően az új hitelek összértéke rendre meghaladja a havi 30 milliárd forintot
Fotó: FHB Lakásárindex
A forgalom erősödését tavaly a befektetők hajtották. Különösen Budapesten akarnak sokan befektetésnek lakást veni, a Duna House januári forgalmának a felét az ilyen vásárlók tették ki. A befektetők között egyre több az is, aki Airbnb-nek akarják kiadni ezeket a lakásokat. Míg 3-4 évvel ezelőtt csak 500 ilyen lakás volt,
tavaly már 5000 budapesti lakást regisztráltak az Airbnb honlapján.
Várhatóan egyre több befektetőt vonz majd az, hogy rövid távú lakáskiadásra vegyen lakást, ezért ez a trend még jobban hajtja majd a keresletet. 
Az is hajtja az árak emelkedését, hogy a kínálat is elég rugalmatlan volt. A lakásfejlesztők kivártak, és a piac élénkülésén kívül az új lakás áfa-csökkentésben is bízva tovább halasztották építési terveiket. Ez viszont az FHB szerint 2016-ban megváltozik majd és megint elkezdenek majd új lakásokat építeni. Ez azon is látszik, hogy bár kevés lakás épült tavaly, 30 százalékkal több építésii engedélyt kértek az elmúlt évben, mint 2014-ben.
Fotó: FHB Lakásárindex"
Hungary,2016-02-25,Index.hu,https://index.hu/gazdasag/2016/02/25/fonagy_janos_interju_taxi_uber_vasut_volan_nfm_simicska_kozbeszerzes/,Az Uber más autójával veri a csalánt,"Eltörölhetik a taxizás hatósági árait, nem tiltják le az Uber-appot, és nem is fogják elvenni az uberes sofőrök autóit, de a beilleszkedést mindenképp elvárják a cégtől, mondja Fónagy János NFM-államtitkár. A MÁV és a Volán összehangolásához nem kell közös szervezet, egy-három év múlva várhatjuk az egységes menetrendet. A közbeszerzéseink pedig így működnek mindenhol a világban, ahogy az se ördögtől való, ha egy baloldali kormány alatt egy baloldali párthoz kötődő ember lesz a magyar műtrágyagyártás sokszoros milliárdosa.
Felrakta a mobiljára az Uber-alkalmazást?
Nem.
Miért?
Mert nincs okostelefonom.
Azért is érdekel, mert nem látszik, hogy milyen alapossággal készül fel az állam az Uber okozta szabályozási problémára. Csak annyi látszik, hogy folyton a taxisokkal tárgyalnak.
A történet nagyjából egy-másfél éve kezdődött, akkor jelent meg az Uber és több másik hasonló alkalmazás nálunk. A hírükről már előtte értesültünk a sajtóból. A taxizást tavaly nyárig egy több mint negyedszázados minisztertanácsi rendelet szabályozta, 2015 júniusában döntött a kormány az új keretszabályokról. Előtte és utána is többször jöttek az ügyben taxisok tárgyalni, aztán jött az Uber magyar képviselete is, más mellett az ismert ügyvédjükkel, Kónya Imrével, a volt belügyminiszterrel. Az Ubernek elmondtuk, hogy Magyarországon vannak a taxizásnak szabályai, ezeket kell betartaniuk. Többször hosszasan tárgyaltunk egyébként, és ők mindenesetre akkor elfogadták, hogy majd igazodnak a szabályainkhoz. Nos, nem igazodtak, hanem a jogszabályok be nem tartásából fakadó versenyelőnyükkel élve elkezdtek egyre terjeszkedni. Erre a taxisok megint jelentkeztek, tiltakoztak. Amikor a NAV és a Közlekedési Hatóság elkezdte az ubereseket ellenőrizni, kiderült, hogy minden ellenőrzésen megbuktak, egyszer sem feleltek meg a taxizás feltételeinek. Ezért meg is kapták az érintett sofőrök a 6-800 ezres büntetéseiket.
Vizsgálták, hogy mi van, hogyha igaza van az Ubernek és a fapadosokhoz hasonlóan extra keresletet generál? Hogy mennyi új munkahelyet teremt a cég, vagy hogy mekkora költségvetési bevételt hozhat, ha rendesen adóznak a sofőrjeik?
Egyrészt ilyenekről nem volt szó. Egyébként pedig számunkra nem az Uber nyilatkozatai és ígéretei a mérvadóak. Az Uber korszerű technológiai megoldásainak alkalmazása szerintem is kívánatos, nem a rendszerrel van baj. Hanem azzal, hogy bejön egy montanai alapítású cég, ami két holland bejegyzésű cégen keresztül egész Európában vihart kavart, és semmibe veszik a magyar szabályokat is. A Budapesten futó sárga taxisok azért morogtak kezdettől fogva az egyenlő versenyfeltételekért.
De nem pont ez baj, hogy a fogyasztóknak viszont rossz az a szabályozás, hogy csak drága hatósági áron mehetnek taxival? Nem lenne mindenkinek jobb az árverseny?
Ezzel nem vitatkozom, de három éve pont a „klasszikus” taxisok kérése alapján lett megállapítva a hatósági ár. De ha netán nincs fix hatósági ár, az Uber akkor sem tartja be a szabályokat. Semmibe veszik a többi előírást is. Az Uber azért olcsóbb, mert nem fizet adót, és nem fizeti azokat a költségeket, amiket a taxiknak kéne. Nem vitatom, hogy ha a taxisok árban versenyeznének egymással, akkor olcsóbb lenne a taxizás. Azt se mondom, hogy a taxizásról szóló jelenlegi rendeletek az örökkévalóságig szólnak, hiszen a körülmények rohamtempóban változnak. Azt viszont mondom, hogy kormány azok mellett a vállalkozók mellett áll, akik betartják a szabályokat, és ez a fő döntési szempont.
Fotó: Ajpek Orsi
Ha az Uber betartja az olyan, értelmesebb szabályokat, mint a sofőrök adózása, az autók ellenőrzése és hasonlók, akkor is maradnak olyan szabályok, amiket nem biztos, hogy tényleg annyira elengedhetetlen betartaniuk, mint az extra biztosítás és hasonlók. Cserébe viszont nyilvánvaló versenyhátrányokat is elszenvednek, nem lehet leszólítani az uberes autókat, nem mehetnek a buszsávban, vagy nem állhatnak be a drosztokra. Szóval nem érhetné meg felülvizsgálni a szabályozást?
A versenyhelyzetet az határozza meg, hogy nagyjából tízezer taxis van, és ebből Budapesten körülbelül 6,5 ezer. A 16 milliós Londonban van 3,5 ezer drosztengedély, és a közel húszmilliós New Yorkban tudomásom szerint hatezer taxi. Egyszerűen sok az eszkimó és kevés a fóka, telített a piac. A jogszabályoktól most elvonatkoztatva az Uber megjelenése ezért olyan, egyébként is telített piacon okozott feszültséget, ahol a korábbi taxisok áldoztak arra, hogy működhessenek. Ezért az lenne bármilyen belépő cégnek a legelső lépcső, hogy betartja a fennálló szabályokat. Az nem megy, hogy megkezdik a tevékenységüket, aztán a montanai erkölcsi magasságukból kioktatják itt az etelközi népeket, hogy a szabályaink rosszak, és változtassuk meg az ő szájuk íze szerint.
Megsértődött a kormány, hogy túl magas lóról beszélt hozzájuk az Uber?
Nem, erről szó sincs, nagyon udvarias, kedves emberek voltak. Csak megvoltak az említett sajátos elképzeléseik a működésről. És ugyanez a probléma Angliában, Spanyolországban vagy Észtországban, mindenhol fasírtban vannak mindenkivel.
Londonban pont nemrég mondta be Boris Johnson, hogy nem gördítenek akadályokat az Uber működése elé, „nem tudják visszacsinálni az internetet”.
Én utoljára azt olvastam, hogy háromezer taxis vonult körbe Londonban, és a kormány méltányolja a követeléseiket. Nem járok Londonba, de Budapesten és – gondolom – Angliában vagy Spanyolországban sem a korszerű módszerek ellen lép fel a kormány. Épp ezért az egész uberes kérdés közben azon vagyunk, hogy minden személyautóval fuvarozó cég vegye át ezeket a megoldásokat, akik ezekre készen is állnak. Ahogy az ubereseknek is legalább fél éve mondjuk, hogy szíveskedjenek a magyar szabályokat betartani. Nemrég olvastam az Uber itteni képviselőjének részletes nyilatkozatát, aki szakavatott marketingesként előadta az elképzeléseit, majd elmondta, hogy az adózás és biztosítás kérdése nem az ő gondjuk, azt tartsák be a sofőrjeik. A biztosításra visszatérve, ne kerüljön rá sor, de az autó egy veszélyes üzem. És nekem annak is a szemébe kell néznem, aki esetleg egy kórházi kezelés számlájakor szembesül azzal, hogy nem volt külön biztosítás az uberes fuvarja közben.
Ha beülök egy barátom mellé, akkor neki is csak kötelezője lesz, nem fog külön biztosítást kötni rám.
Igen, de akkor tisztában lesz előtte ezzel. A telefonon uberes autót rendelő utas ezt nem biztos, hogy tudja.
Akkor ki kéne írniuk, hogy „itt nincs külön biztosítás”.
Szerintem nem ez a megoldás, inkább legyen.
Az elhangzottak alapján nem lehet, hogy fordítva ülünk a lovon? Nem az a szabályozás célja, hogy minél olcsóbban minél több ember tudjon használni egy épkézláb szolgáltatást, még akkor is, ha pofátlanul jött be egy cég, és  csak utána kezd el igazodni? Nem erre kéne mozdulnia minél hamarabb, minden lehetőséget megragadva az állami szabályozásnak? Pláne pont akkor, amikor épp komoly változások vannak az iparágban?
Tizenöt évig dolgoztam vidéken, láttam, hogy a tsz-majorban kombinált fogóval húznak fogat. Nem kellett hozzá fogorvosi végzettség, csak egy traktoros haver és egy fogó. Olcsó volt, gyors volt, megszüntette a fájdalmat, mégse hiszem, hogy ez a jövő.
Fotó: Ajpek Orsi
De az autóvezetés talán nem ennyire összetett. Egy másik példát mondva a múltkor egy kicsit bénán nyírták le a hajamat, mégse követelem, hogy kössenek a hajamra biztosítást és fessék az épületüket sárgára a megbízható fodrászok, mert csak akkor kapok elég biztonságos hajvágást.
Minden hasonlat sántít, így például a hajunk kinő, a lábunk nem. Ráadásul a fodrásznak is kell szakvizsga, hajmosó lehet csak az ember képesítés nélkül. Visszatérve az előző felvetésre, inkább az Uber ül fordítva a lovon, egyébként pedig folyamatosan igyekszünk felülvizsgálni különböző közlekedési vállalatok működésére vonatkozó szabályainkat. A mindenkori magyar kormány ezeket eddig elég elfogadhatóan végezte, szóval furcsa azt sejtetni, hogy itt mindenki hülye, csak az Uber nem.
No, de visszatérve, ha egy új cég olcsóbban elviszi az embereket, olyanokat is bevonva, akik eddig ezt nem engedhették meg maguknak, plusz munkahelyeket hoznak és rendesen adóznak, akkor ez egy hasznos és értelmes dolog, amivel a taxisokon kívül mindenki jobban jár a társadalomban. Akkor miért egy kis csoportnyi taxis érdekeit kell védeni a hatósági áras szabályozással?
A hatósági áras szabályban igaza van, hosszabb távon én sem gondolom fenntarthatónak. Új munkahelyeket ez nem feltétlenül teremt, mert az uberesek többségében másodfoglalkozásként ubereznek. Illetve, ha sikerrel járnak, akkor elveszik a korábbi taxisok kenyerét.
Elképzelhető akkor, hogy mondjuk egy éven belül megszűnik a hatósági ár?
Időtávot nem mondanék. De a verseny szempontjából én sem tartom jónak a hatósági árat. Azt is érdemes persze megfontolni, hogy a taxis szabályok nemrég változtak, és a szabályozásnak érdemes stabilnak lennie. El kéne kerülni az utcai anarchiát, ha lesz változás, annak szabályozott keretek között kell végbemennie. A sárga taxisok és az uberesek is dzsungelharcos társaság, ez egy hasonló életforma, mint a kamionos vagy a tengerész. A véleményeket az utcák nyugalmának a megőrzése érdekében fokozottan érdemes figyelembe venni.
De egy rossz szabályt érdemes minél hamarabb megváltoztatni. A hatósági ár pedig lényegében megszünteti a versenyt, ezért rossz.
Akkor itt egy ideológiai ellentét is lehet, ugyanis szerintem a verseny nem mindenhol jó. A nem egyenlő feltételeket, a kötelező költségeket figyelmen kívül hagyva azok alá árazó versenyzőket nem tartom korrektnek.
Tartja akkor még akkor a korábbi mondását, hogy a sikeres országokat „a kipróbált megoldások és a kipróbált emberek mögötti érzelmi egység” vitte előre, nem a verseny?
Ezt az álversenyre értettem még egy korábbi Fidesz-kongresszuson, de most is tartom a gazdaságra is. A 30-as években Baruch amerikai elnöki tanácsadó mondta azt, hogy „nincs reménytelenebb rabszolga annál, mint ki magát tévesen szabadnak hiszi”. Az ózdi kohászatnál dolgoztam, végigéltem, hogy nem egyenlő feltételekkel engedtek be szereplőket, és három megye ment tönkre, a kétszáz éves munkakultúráról nem is beszélve. Nincs reménytelenebb verseny a szabályokra fütyülő álversenynél, és ez a helyzet most a taxisoknál.
De miért nem takarítjuk ki a felesleges szabályokat? Vagy mi lenne, ha a még nagyobb biztonság érdekében mindenkinek bukósisakot kellene hordani a taxikban is?
Emlékszem, hogy amikor kötelező lett a bukósisak, én is motoroztam, és a motorosok kézzel-lábbal tiltakoztak a sisak ellen. Aztán hozzászoktunk, ártani biztosan nem ártott senkinek, miközben számos életet megmenthetett. De még egyszer mondom, hogy folyamatosan vizsgáljuk a szabályokat, így például az se biztos, hogy kötelező diszpécserszolgálat kelleni fog a jövőben, hiszen az új rendszerek is lényegében megoldják ezt a funkciót. Ebben nincs köztünk vita, lehet, hogy a taxizás koncepcióját alapjaiban meg kell majd változtatni, nem csak egy alkalmazásról van szó, és egyáltalán nem közép-európai sértettségről. Ezen dolgozik egy csapat a fővárosban, dolgozik a kormányban, de időpontot még nem tudok mondani arra, hogy mikorra érdemes biztosan változásokat várni.
Fotó: Ajpek Orsi
Azért is nyugtalanító, hogy mi mehet döntés-előkészítés címszava alatt, amit Tállai András mondott. Amikor meg akarták tudni, hogy hány uberes van nálunk, akkor valaki feltette az appot a telefonjára, a NAV-ban körbeülték, látták, hogy csak a NAV körül három autó is volt, és megszülték, hogy akkor „többen lehetnek”. Milyen információkat kér be kormány, láthatunk-e majd valami hatásvizsgálatot, hogy megnéztük, nem jár plusz munkahelyekkel az Uber?
16 éve vagyok a parlamentben, amikor ellenzékben voltunk, mi tettünk fel ilyen kérdéseket, amikor kormányon vagyunk, mi kapunk. Bármilyen vizsgálathoz tények illenek, de az Uber is csak azt tudja megmondani, hogy a kezdettől hány emberrel álltak kapcsolatban, ez egy fantomszervezet. Kértünk tőlük adatokat, de a holland központjuk minden együttműködést megtagadott.
De a NAV nem az Uber-sofőrök adatait akarta személyenként elkérni?
Dehogynem, mivel ők adóellenőrök voltak, ők az adófizetők érdekeit védik. De hogy a dolog nem olyan drámai, mint ahogy most beállítjuk, jó jel, hogy az uberes sofőrök szépen folyamatosan elkezdtek megfelelni a szabályoknak, letenni PAV2-vizsgát és egyéni vállalkozóvá válni. Az általunk szorgalmazott szakmai és adófizetési beilleszkedési folyamat megindult, jobban áll, mint amilyen sarkosan most beszélünk róla. A másik oldalról pedig a taxiscégek is készek minden Uberhez hasonló fejlesztést meglépni, lehetnek jobbak is, mint az Uber, senki nem tiltja meg nekik, csak csinálják.
De már több mint fél éve megy a hercehurca, akkor miért ilyen lassan dönt a kormány?
Tavaly ősszel abban bíztam, hogy hamarabb beindul ez az igazodás, a taxisok sem csak még szigorúbb szabályokat kérnek majd, és az uberesek is elkezdik betartani a meglévőket. Nem ez történt, ezért egyértelműen kinyilvánítottuk, hogy mit kell megtenniük az ubereseknek, és most behoztunk a rendszámlevételt minden szabályszegő taxisra. A sárga taxisok nagyon lobbiztak azért, hogy a hatóságok vegyék el ilyen esetben az autót, de az csak büntetőügyben lehetséges, és a kormány nem akar büntetőügyi eszközökkel élni a versenyszabályozásban. Ugyancsak követelik, hogy tiltsuk le az applikációt, ennek is nagyon kemény jogszabályi feltételei vannak, leginkább csak büntetőügyi bírói ítélettel lehet. Ezt csak azért mondom, hogy végigvittük először ezeket a vitákat, és eddig a szükséges és elégséges lépések megtörténtek. Az se biztos, hogy ezt az egészet még nagyon durva módon újra kell szabályozni, és elég egy ma már kevéssé idézett szerző alapján a „virágozzék száz virág” elve alapján végiggondolni a témát. Egyébként nemcsak a taxiszolgáltatásról beszélünk, hanem egyéb helyeken is feltűnik ilyesmi megoldás, például az ingatlanpiacon is van hasonló applikáció.
Az ingatlanpiacos applikációnál, az Airbnb-nél is lehet akkor szabályozási változásra készülni?
Nem, erről nincs szó, de a viták során szóba került. Csak a szabályozás nehézségeihez és előkészítéséhez jó tudni, nem úgy készül egy előterjesztés, hogy rosszkedvű vagyok, és megírom.
Mivel az Uber most bejelentette, hogy erőteljes további terjeszkedésben gondolkoznak, akkor a helyzet további éleződésére számítsunk?
Az Uber más autójával veri a csalánt. Végső soron az Uber sofőrjei vannak a leginkább kiszolgáltatott helyzetben, ők a legelsők, akiket az Uber félrevezet, mert minden felelősséget rájuk tol. Nagyon remélem, hogy a cég megpróbál beállni a jogkövető vállalkozások sorába. Szépen vagy kevésbé szépen, de más módjuk nem lesz. De ez a kétirányú igazodási folyamat már beindult.
Fotó: Ajpek Orsi
A MÁV–Volán-összehangolás még régebb óta húzódó probléma, a hírek szerint Vitézy Dávid már a nyáron letett egy ez irányú fejlesztési tervet, mégse látszik még az egységes menetrend.
Vitézy Dáviddal előrebocsátva elfogult vagyok, régóta ismerem, és az egyik legjobb fejű fiatal szakembernek tartom. Viszont az egész személyszállítást egy 2012-es törvény szabályozza, amiben többünknek többévi munkája van, és a parlamentben 90 százalék feletti aránnyal szavazták meg. Ennek a lényege, hogy egy alapszolgáltatás mindenki számára egységesen elérhető legyen, és ne MÁV és Volán közt legyen verseny, hanem csak az egyéni és a közösségi közlekedés közt. Ezen belül pedig a kötött pályás közlekedésé az elsőbbség, tehát mondjuk Intercity mellett közszolgáltatásként ne menjen busz. Mi sem bizonyítja jobban, hogy ez egy jó törvény lett, hogy azóta sincsenek cirkuszok körülötte, noha időközben 23 Volán-vállalatból 7 lett, a 2010-es hetvenvalahány egységből álló MÁV-csoport pedig ma lényegében három nagy működő egység. Tehát ez folyik, azon vagyunk, hogy minél előbb létrejöjjön a teljesen egységes díjszabás és az egységes menetrend. Vitézy Dávid arról írt egy dolgozatot, hogy például az utastájékoztató rendszert vagy a fővároshoz hasonlóan a jegyrendszert hogyan lehet célszerűen egységesíteni. Hasznosítani is fogjuk.
Akkor mikor lesz kész?
Dolgozik rajta egy csapat, még nem tudom, mikorra lesz teljesen kész. De például a HÉV-ek mostani átvétele után június végéig meg fogjuk oldani, hogy a főváros és az agglomeráció jegyrendszere egységes legyen.
Nem lesz közös szervezetbe integrálva a MÁV és a Volán? 2012-ben még pont pár nap csúszással lemondott a MÁV és a Volán vezérigazgatója is, amikor némi koncepcióváltás után kiderült, hogy mégse közös szervezet fogja tőlük megrendelni a szolgáltatásokat.
Igazán komolyan ez sose merült fel. Valamikor ennek az lehetett a történelmi oka, hogy Volán elődje a MÁV autóbuszos egysége volt. De igazából két külön mentalitás a volánosé és a vasutasé. Az összehangolásukhoz nem közös főnök szervezet kell, mert erre van a törvény, az egységes menetrendet ez egy-három év alatt meg fogja oldani.
Amikor Orbán azt mondta, hogy sok mindent sikerült átalakítani a kedve szerint, de a MÁV-ba „beletörött a bicskájuk”. Mire érthette?
Szerénytelenül azt mondhatnám, hogy utána nevezett ki engem. A dolognak viszont van egy politikai vonala is, 2002-ben 26 milliárdos adóssággal adtam át a MÁV-ot Csillag Istvánnak. Tíz év múlva 330 milliárd adóssággal kaptuk vissza úgy, hogy közben több mint százmilliárdért eladták a MÁV Cargót is. Ráadásul szétszabdalták az egységes MÁV-ot. Ennek futott neki az akkori vezérigazgató, de nem sikerült nekik azonnal a helyrehozatal, erre az örökségre mondta ezt a miniszterelnök. Ezután gyorsult fel a MÁV és a Volán összehangolása, és 2015 végére a MÁV adóssága is 100 millió alá ment, tehát a dolog zajlik. 2010-ben egyébként a Budapest környéki egységes menetrendet már megcsináltuk, olyannyira készen volt minden, hogy az egységes bérletek nyomódúcai is nyomdában voltak már. Demszky Gábor is szakmailag egyetértett, de akkor már ellenzékben volt, és a Budapesti Közlekedési Szövetség megvalósításához egyéb, teljesen más politikai feltételeket kötött. Ilyen a politika, de végül is megakadályozta így. De ugyanezt az egységes menetrendet és tarifarendszert kell újra megcsinálni, csak már nem papíralapon. Száz évvel ezelőtt Baross Gábor ugyanezt találta ki. Azért húzódik ez, mert mindenkit meg kell hallgatni, és igazítani kell az érdekeket, a helyiek minél többet akarnak, a költségvetés pedig nem tud mindent fizetni , ráadásul meg is változhat a forgalom, ha mondjuk valahova új gyárat telepítenek.
Ha most radikálisan megemelik többek közt a MÁV vezetőinek bérét is, de már elfogadták az üzleti tervet változatlan bértömeggel, akkor elbocsátások várhatóak?
Nem, a vezetők és a prémiumra jogosultak mindig teljesen külön voltak kezelve. A MÁV-nál ráadásul egyre jelentősebb a munkaerőhiány gyakorlatilag minden kategóriában, biztosan nem lesznek elbocsátások.
Arra mi a magyarázat, hogy Simicska cégeinek 2013-ban még 436 milliárdnyi közbeszerzés jutott konzorciumokkal együtt különböző felújításokra és építkezésekre, tavaly pedig már csak hatmilliárd?
Valóban nem tudja? Tőlem akarja hallani?
Fotó: Ajpek Orsi
Persze.
Változik a világ.
Akkor másképp feltéve: mióta Orbánt egy gecinek tartja már Simicska, azóta mennyiben változott az élet az NFM-ben? Rengeteg olyan ember dolgozott itt magas beosztásban, akik mondhatni igen jóban voltak Simicskával.
Név szerint?
Például Németh Lászlóné miniszter.
Ő most is magas beosztásban van máshol, nagy ágazatokért felel.
Jó, akkor hogyan képzeljük el a simicskásabb időszakot? Elmentek hozzá néha egyesek beszélgetni, vagy bejött?
2010 óta vagyok itt a második ember, azóta nem láttam itt Simicskát, nem beszélt velem telefonon se. Ismerni ismerem, de utoljára 2001-ben láttam.
Teljesen normálisnak tartja, hogy ha valaki a miniszterelnök haverja, akkor számolatlanul ömlik hozzá a pénz, ha pedig ez megváltozik, akkor azonnal szinte nullára vágják?
Ez annak idején a Vegyépszerrel is előkerült. A 20. század magyar történelme miatt a nyugat-európaihoz hasonló eredeti tőkefelhalmozás nálunk nem történt meg. A rendszerváltás után létrejöttek vállalatok, más politikai formációknál is, nagyon bízom, hogy őket is megkérdezik. De náluk sem tartom ördögtől való dolognak, ha ne adj' isten, egy baloldali kormány alatt egy baloldali párthoz kötődő ember lesz a magyar műtrágyagyártás sokszoros milliárdosa, és ellátja egyébként fél Európát.
Csak ez elég rossz hír a magyar adófizetőknek.
Ha tőkeerős magyar nagyvállalatok jönnek létre?
Ha a közbeszerzéseket nem a kvalitásaik és az áraik alapján nyerik a szereplők.
Ön erre tud bármilyen példát mondani? Amit valaki vitatott, azt a közbeszerzési hatóság megtárgyalta vagy meg is semmisítette. Nem fog tudni olyat mondani, hogy ilyen vagy olyan színűnek vélt vállalat a közbeszerzési döntőbizottság ítélete ellenére kötött volna szerződést bármilyen kormánnyal.
De hát ez még borzalmasabb, hogy még törvényessé is tesszük mindezt, és nem is nagyon beszélünk róla, mert hát ilyen a világ, kell a pénz.
2000 környékén pont a közbeszerzések miatt elküldtek engem is Bajorországba, hogy megtanuljuk az uniós csatlakozás előtt a jó módszertanokat. Akkor megkérdeztem a bajor közlekedési minisztert, hogy hogy csinálják, hogy mindig bajor vállalat nyeri az útépítési közbeszerzéseket. Visszakérdezett, mert nem értette kérdést, hogy miért, kinek kellene nyernie. Bajor pénzből bajor utakat építettek bajorok, a világon mindenhol így megy ez. Törvényes az eljárás, nincs egy feljebbvaló morális érték, ami ezt megváltoztathatná, le vannak írva a szabályok, azokat kell betartani.
Akkor rosszak a szabályaink. És nem csak azért, mert eszméletlenül sok pénzről van szó. Szerintem nem ez a célja a közbeszerzésnek.
Nem hiszem, hogy ez moralizálás kérdése. A szabályokat megtartották, és állnak a létesítmények. Áll az északi összekötő híd, megvannak a vasúti pályák. Az, hogy ez ilyen-olyan érzelmeket vált ki, az egy dolog. Miért, a sajtóban nem elkötelezettek valamilyen irány felé az újságok? Ön is tudja, én is tudom, hogy nem függetlenek. Mégse teszek szemrehányást.
Fotó: Ajpek Orsi
A magunk nevében tudok beszélni, de mi nagyon igyekszünk azon, hogy függetlenek legyünk.
Mi is nagyon igyekeztünk, maradjunk annyiban.
Van ennek felső határa, hogy ez mindig 10 százalékkal többért csinálja, vagy valahol csak amaz nyerhet?
Nagyon szigorú szabályoknak kell megfelelni a közbeszerzéseknél. Hogy a bot másik végét mondjam, soha nem titkoltuk, hogy a magyar kkv-kat szeretnénk a közbeszerzéseknél előnyösebb helyzetbe hozni, már csak azért is, mert nem egyenlő feltételekkel indulnak. Az uniós csatlakozás előtt ez könnyebben ment, be lehetett tenni olyan kitételt, hogy mondjuk Észak-Magyarországon legyen székhelye. Amióta uniós tagállam vagyunk, a közbeszerzéseken a marseille-i cég is indulhat, ha egyszer kisvállalkozó. És ezeket a nagy közbeszerzéseket is átcsócsálta Brüsszel, és nem találtak semmit. Ahol pedig megállapították, hogy kartellgyanú vagy más baj van, az bukott is. Itt több a beleérzés vagy sejtés a valóságnál."
Hungary,2016-02-13,Index.hu,https://index.hu/gazdasag/2016/02/13/sharing_economy_kozossegi_gazdasag_munkavallalas_munka_foglalkoztatas/,A munkavállalók rémálmát hozhatja a nyakunkra az Uber és társai,"A magyarországi Uber vs. Taxi-konfliktus értelmezése megrekedt azon a szinten, hogy a taxisok kihalófélben levő őshüllők, akik nem képesek tartani a lépést a korral. De valójában sokkal többről szól a történet, aminek ez csak az első fejezete: a sharing economy lassanként mindenhova beszivárogva szétfeszíti a munka világának kereteit, ami idővel mindannyiunkat érinteni fog. Hívei szerint korszerű és hatékony, de emellett egyre többen tartanak tőle, hogy csak a kapitalizmus legvadabb időszaka próbál új köntösben visszamászni az ablakon. Közösségi vagy kizsákmányoló lesz az új gazdaság?
A sharing economynak - magyarul megosztáson alapuló közösségi gazdaságnak - nevezett modell csak néhány éve bukkant fel, de máris rengeteg pénz és ember mozog a területen, ami jól mutatja az így szerveződő cégek sikerességét. Hiába nézik őket mindenhol ferde szemmel a hatóságok, úgy tűnik, a már több mint 50 milliárd dollár értékűre becsült Ubert és a többi hasonló céget nem fogják csak úgy betiltani. Ezek a vállalkozások ugyanis nagyon ügyesen alkalmazkodnak a rendszerhez – tulajdonképpen újra feltalálták a kapitalizmust, elég nyers formájában.
Az már más kérdés, hogy ki fog ezzel jól járni. Az innovációt meglovagoló cégek szerint persze mindenki: szabad munkavállalók rugalmas időben dolgozhatnak, csökken a munkanélküliség, közben az emberek és a cégek is gazdagodnak. De van egy másik olvasata is a fejleményeknek, ami nem fest ilyen rózsás jövőt. Eszerint az új munkaszervezésnek semmi köze a nevében hirdetett megosztáshoz, vagy a magyar fordításban használt közösséghez, a lényege inkább a munkavállalói jogok lebontása 21. századi eszközökkel,
és a folyamat többek számára hoz kiszolgáltatottságot, mint felszabadulást.
Annyi biztosnak látszik, hogy a sharing economy velünk marad a következő évtizedekben, ezért nem árt számot vetni vele, hogyan alakíthatja át az erőviszonyokat cégek és államok, munkaadók és munkavállalók között.
Koppintásra kimossák a szennyest
Magyarországon még csak pár, önmagát a közösségi gazdaság szereplőjének mondó vállalkozás van jelen: a két legnagyobb a közelmúlt taxisbotrányának egyik szereplőjeként ismertté vált, személyszállításban érdekelt Uber és az üres lakásokat hostelként hasznosító AirBnB. Mindkettő San Franciscó-i székhelyű, ahogy rajtuk kívül is szinte minden valamirevaló sharing economyban utazó cég. A világ többi részén még nem virágzik ennyire az új iparág, de a tendenciákat nézve ez csak idő kérdése. 
Az Uber közösségitaxi-szolgáltatás egyik sofőrje utasával BudapestenFotó: Szigetváry Zsolt
A kaliforniai városban több tucat hasonló vállalkozás működik. Szinte minden, képzetlen dolgozókat igénylő munkafajtára írtak már egy appot, amire alapítottak egy céget, szóval ha úgy akarjuk és van rá elég pénzünk, nem nagyon kell csinálnunk semmi unalmas vagy kellemetlen, de az önfenntartáshoz szükséges dolgot. Pár kattintással elérhető valaki, aki kitakarítja a lakásunkat, elviszi helyettünk mosodába a szennyest, eldob minket bárhova kocsival a városban, házhoz hozza a nagybevásárlást vagy a kaját az étteremből. 
Ezekben a munkafajtákban nincs semmi újdonság, a különbség a régi és az új viszonyok között mégis hatalmas. Korábban a munkaviszony minkét oldalán egymást személyesen ismerő emberek vagy jogi személyek álltak, jó esetben érvényes szerződéssel. A sharing economyban állandóan cserélődő szereplők közt folyik az üzlet, akik közé ráadásul beékelődik egy alkalmazás. Az app egyrészt a munkaszervezést megreformáló technológia innováció. Másrészt megnyitja az utat a klasszikus munkáltató nélküli munkavállalás kiterjesztése előtt is, ennek minden előnyével és hátrányával együtt. 
Pillanatok alatt eltűnhet a fizetés fele
Sharing economy-cégeknek dolgozni jó, állítják a sharing economy-cégek.
Vezess, amikor akarsz, keress annyit, amennyire szükséged van,
kecsegtet az Uber honlapjának a sofőrtoborzója. De milyen valójában hosszútávon ezeket a munkákat végezni?
Magyarországon még annyira kezdeti fázisban van a dolog, hogy érdemesebb megnézni az amerikai tapasztalatokat. Ahol a közösségi gazdaság már nem az újdonság erejével hat, elég vegyes kép rajzolódik ki munkavállalói élményekből, a különböző negatív olvasatokkal tele van az angolszász sajtó. Az Uber példájánál maradva úgy fest, a cég taktikája a kezdeti beetetésen alapszik. Eleinte jó bért ad alacsony fuvardíjak mellett, majd
amikor már kiépült egy stabil felhasználói- és sofőrkör, elkezd visszavenni a kezdeti ígéretes feltételekből.
Lyft-sofőr HollywoodbanFotó: John Sciulli
Erre azért van szüksége, mert nincs egyedül a piacon: Amerikában ott van például a Lyft, amivel versenyeznie kell. Los Angelesben nem sokkal a vetélytárs megjelenése után közel a felére csökkentették a viteldíjaikat. Míg korábban egy ügyes sofőr óránként 20 dollár körül kereshetett, a változás után - amelybe természetesen semmiféle beleszólásuk nem volt - már alig érik el a minimálbért.
Az ilyen húzásokban az a legjobb, hogy a cégeknek nem is kell hozzá bértárgyalni, mivel munkaszerződés híján az összes fék hiányzik a rendszerből. A bércsökkentést szinte észrevétlenül végrehajthatják, mondjuk úgy, hogy ráküldenek egy frissítést az appra, ami után már kevesebb marad a dolgozó zsebében.
Utópia vagy rémálom? 
Ugyanúgy van főnök. Csak az nem egy ember, hanem egy algoritmus.
- írja egy San Franciscóban élő kanadai filmes, Andrew Callaway tavalyi nyaráról szóló cikkében. Callaway kísérletképpen egy tejes nyarát rászánta, hogy kipróbálja magát minél több cég alkalmazottjaként a szektorban, így érdekes bepillantást kapott a megosztáson alapuló gazdaságba. Rövid karrierje során több dolog is nagyon zavarta, nyár végére arra a következtetésre jutott, hogy
a munkautópiaként reklámozott sharing economy sokkal inkább hasonlít a munkások rémálmára.
Az egyik probléma a kontrollálatlan értékelési rendszer, ami által a dolgozók teljesen ki vannak szolgáltatva a felhasználók kénye-kedvének. A sharing economy cégek nem bajlódnak a munkaerő kiválasztásával, így a minőséget utólagos értékelési rendszer garantálja, ami elvileg kiszűri az alkalmatlanokat. Csakhogy ez a visszájára is elsülhet, mivel senki nem tudja ellenőrizni, hogy egy rossz értékelésnek mi állt a hátterében. Simán előfordulhat, hogy beül a kocsinkba egy idegesítő részeg társaság, akiknek nem tetszik, hogy nem lehet rágyújtani. Vagy bármi más.
A Wall Street ellen tüntetők közös reggelije, 2011 októberében.Fotó: Spencer Platt
Callaway a sofőrködés során azt tapasztalta, az utasok többségével nincs gond, de emellett nagyon zavarta, hogy ha mégis beült a kocsijába egy-egy csapat bunkó, akkor nem sokat mert tenni ellenük, félve a rossz értékelésektől. Az Uber olyan, kissé gyerekes megoldásokat tesztel például a részeg utasok lefoglalásának problémájára, mint például a hátsó ülésen elhelyezett játékok. Ha néhány társaság, akár indokolatlanul, bosszúból csak egy csillagot nyom ránk, az könnyen az állásunkba kerülhet: a Lyftnél
automatikusan eltávolítanak a platformról, ha sofőrátlagunk 4,7 pont alá kerül.
Vagyis kirúgnak, mondhatnánk, ha nem tudnánk: valójában sosem volt munkahelyünk, a helyzetünk csak kísértetiesen emlékeztetett arra, mintha lenne.
Felelősség jogok nélkül
De nem csak akkor bukhatjuk a munkánkat, ha nem tetszünk a fogyasztóknak. A Postmatesnek futárkodók egymás közti tapasztalatcserére létrehozott Facebook-csoportjában 2015 nyarán egy felülre rögzített bejegyzés fogadta az újonnan belépőket: vigyázzanak, miről panaszkodnak az oldalon, ugyanis a tagok között valószínűleg a cégnek “kémkedő” alkalmazottak is vannak. Többekkel megesett, hogy miután hangot adtak nemtetszésüknek a cég működésével kapcsolatban, egyszerűen felfüggesztették a fiókjukat az alkalmazásban.
Ahogy az is elég aggasztó, hogy a cégek semmilyen szinten nem vállalnak felelősséget az alkalmazottaikért. A sofőrködés-futárkodás az utcákon zajlik, többnyire kocsival, és a városban furikázás közben egy csomó minden - akár baleset is - történhet. A szűk határidők miatt mindenki rohan, gyakran csak úgy fér bele az emberek és csomagok időre kézbesítése, hogy közben szabálytalankodunk, tilosban állunk meg. A következményekért mindenki maga felel, ahogyan azért is, hogy ha kiesik a munkából, legyen félretéve pénz, legyenek biztosításai, nyugdíj-előtakarékossága és minden más, ami alkalmazottként eleve adott.
A Bla Bla Car telekocsi-közösségFotó: Christophe Morin / Europress / Getty
A több szabadság – nagyobb felelősség felállás nem ismeretlen a munkaerőpiacon, a munkavállalóknak eddig is volt egy szűkebb rétege, aki maga döntött az önfoglalkoztatás mellett. Ők jellemzően valamilyen értelmiségi szakmából, vagy más szakértelmet igénylő területről kerülnek ki, ahol nagyobb hozzáadott értéket teremtenek és maguk határozzák meg a munkadíjukat.
Nem véletlen, hogy mindenki hallott már szabadúszó webdizájnerről, egyéni vállalkozást futtató konzervgyári munkások és biciklis futárok viszont nincsenek.
Óriási különbség van az önként választott vállalkozói lét, és aközött, ha a külső gazdasági körülmények kényszerítik teljes önállóságra a leginkább kiszolgáltatott, képzetlen embereket.
Kényszervállalkozók kora
De ha nem is olyan jó biznisz, miért választják mégis ez emberek? Egy részük egyáltalán nem választja, egyszerűen ez jut. Az atipikus foglalkoztatási formák terjedését nem a sharing economy hozta magával, az csak jól ráült egy amúgy is meglévő hullámra a változó munkaerőpiacon. A munkásmozgalmak által kiharcolt munkavállalói jogok és juttatások, a fizetett szabadság, társadalombiztosítási és nyugdíjjogosultság, a kollektív érdekérvényesítés, a munkahelyi balesetbiztosítás alapnak számítottak a huszadik században, de már jó ideje csökken azok száma, aki bejelentett munkával, kiszámítható jogokkal és jövedelemmel rendelkeznek. Ennek sok oka van, de az egyik éppen a vállalatok törekvése, hogy faragjanak a költségeikből.
Kutatások szerint 30 százalékot spórol egy cég foglalkoztatási kiadásaiból, ha nem hagyományos munkaviszonyban dolgoztat, ami azért már nem elhanyagolható versenyelőny. Az USA-ban már ma is 17 millió ""független dolgozó"" van, és az előrejelzések azt mutatják, a számuk jelentősen nőni fog ahogy a munkáltatók rákapnak a dolog ízére.
A nagyvállalatok 80 százaléka tervezi rugalmas foglalkoztatási profiljának bővítését,
így 2020-ra a teljes amerikai munkaerőpiac 40 százalékát teszi majd ki az atipikus foglalkoztatás, és valószínűleg Európa sem sokkal marad majd el mögötte.
A You+ dolgozói Pekingben.Fotó: Bloomberg
A “megosztáson alapuló gazdaság” cégei ugyan nem osztanak meg semmit, viszont egy nagyon életképes és agresszívan terjeszkedő modellt kínálnak a munkáltatóknak arra, hogy lerázzák magukról a foglalkoztatással járó hagyományos terheket. Ráadásul képesek voltak az egészet úgy csomagolni, hogy a többség észre sem veszi, hogy a változás nem az ő érdekében történik. A probléma súlyát jól illusztrálja, hogy a demokrata elnökjelölt-aspiránsok közül a liberálisabb Hillary Clinton is azzal kampányol, megválasztása esetén fellépne a munkásokat alkalmazott helyett szerződéses partnernek tekintő és kizsákmányoló vállalatok ellen. 
Jogában áll túlórázni
Ha főfoglalkozásként nem is a legjobb, azt azért kár lenne tagadni, hogy egy rugalmasan végezhető, kis befektetést igénylő munka sokaknak jó lehetőség lehet egy kis mellékes jövedelemre. A sharing economy-cégek alapvetően nem is úgy hirdetik magukat, hogy teljes állást keresőknek ideálisak, inkább a fizetéskiegészítésre hajtókat célozzák meg. Az megint más téma, hogy egyáltalán
miért van szüksége a dolgozó emberek egyre nagyobb részének fizetéskiegészítésre ahhoz, hogy megéljen?
Azért, mert nagy léptéket nézve hiába termelünk folyamatosan egyre többet, a jövedelmi egyenlőtlenségek is egyre nagyobbak, és az átlagkereset növekedési üteme már régen elszakadt a GDP-től. Különösen igaz ez az USA-ban, ahol a sharing economy a legjobban virágzik: a termelékenység folyamatos meredek emelkedése ellenére a bérek nagyjából stagnáltak az elmúlt évtizedekben. Ezt mutatja az alábbi grafikon is.
Egyre nagyobb a különbség a termelékenység és a bérek között
Szóval ha úgy vesszük, szuper lehetőség munkaidőn túl még futárkodni vagy takarítani egy kicsit egy appon keresztül, de azért talán még jobb lenne, ha meg lehetne élni a fizetésekből. Ha a szabályozás nem mozdul a munkavállalók irányba, ez a jövőben még a mainál is nehezebb lehet, és a sharing economy aktív közreműködésével pár évtizeden belül visszacsúszhatunk a kapitalizmus zabolátlan időszakát idéző körülmények közé."
Hungary,2016-02-07,Index.hu,https://index.hu/gazdasag/2016/02/07/hig/,"Fogyókúra közben hízik az állam
Ez történt a gazdaságban az év ötödik hetében","Leginkább használt lakásokat vennénk csokkal, de az újak árán is látszik már a program hatása. Az albérlők viszont még nem örülhetnek, miközben az egész ingatlanpiacot veszélyeztetheti a csok. Egyre több részlet derül ki a bürokráciacsökkentési tervről, miközben újabb és újabb állami intézmények létrehozását jelentik be. Az agrárkamara félmilliárdos honlapot fejlesztettek, a taxisok pedig még mindig dühösek. Összeszedtük a hét legfontosabb gazdasági híreit.
Akár ötödével is megdrágulhattak a csok bejelentése óta az új lakások, a családi ház építésével kompatibilis telkeket is elkapkodják, és a használt lakásokat is egyre nagyobb összegekért merik piacra dobni. A kisebb vidéki városokat és a falvakat viszont nem fogja megmenteni a csok, mert úgy tűnik, hogy ezeken a környékeken nem lett nagyobb az érdeklődés az ingatlanokra a program hatására.
Inkább a használtat keresik?Fotó: Bloomberg
Az Otthontérkép azt is összeszedte, hogy eddig milyen trendek látszanak csok-ügyben. Eddig úgy látszik, hogy leginkább használt lakást vennének csokkal, és Budapesten és Pest megyében kiugróan sokan érdeklődnek a csok iránt.
Az még nagy kérdés, hogy a drágulás folytatódik-e annak ellenére, hogy már lehet tudni, hogy egy csomó új projekt indul (ezeket itt szedtük össze), amik idővel levihetik majd az árakat. Az áremelkedést az állíthatja meg ugyanis, ha a csokos lakásvásárlásra utazók kivárnak egy-másfél évet.
Az albérlők nem örülhetnek, ráadásul veszélyes lehet a csok
Az otthonteremtési kedvezmény az egekbe szökött albérletáraktól szenvedőket sem fogja megmenteni, mert valószínűleg alapvetően nem a piac olyan szegmenseiben fog bővülni a lakáskínálat, ahol ez hatással lehetne a megdrágult bérlakásokra. Az mindenesetre jó hír lehet, hogy legalább további áremelkedésre nem kell számítani, aminek az Airbnb-láz kifulladásához lehet köze.
Kifullad az Airbnb?Fotó: Bloomberg
Hosszabb távon viszont a Költségvetési Felelősségi Intézet Budapest (KFIB) tanulmánya szerint kockázat lehet a csokkal kapcsolatban az, hogy a jelenleg külföldön dolgozó szakmunkások hazatérésére nem lehet számítani, a szakképzési területek átszervezésével pedig három-négy év múlva lépnének a piacra a szakmunkások, épp akkor, amikor a piaci kereslet már kezd majd lecsengeni.
Az is veszélyes, hogy az építőiparnak időre lehet szüksége, hogy csok-kompatibilis lakásokat építsenek, és könnyen lehet, hogy mire ezek a lakások elkészülnek, már elfogyhat az a sok család és kiskapuzó befektető, akik lakást vennének. Mindez azért jelent veszélyt, mert eleinte árnövekedés várható majd, viszont mire megépülhetnek a lakások, könnyen zuhanhatnak majd az árak. Így egy ingatlanpiaci lufi alakulhat ki.
Dübörög a bürokráciacsökkentés és a központosítás is
A csütörtöki kormányinfón Lázár János új részleteket közölt a nagyszabású bürokráciacsökkentéssel kapcsolatban. Többek között az derült ki, hogy 5-10 millió forintos összeget is kaphatnak azok, akik 2016. július 1-je és 2017. január 1-je között maguktól távoznak az államigazgatásból. Lázár arról is beszélt, hogy az adóbürokrácia csökkentésére is vannak már terveik, és egy olyan szabályt is bevezethetnek, ami alapján ha egy új szabályt akar valamelyik minisztérium, akkor ahelyett kettő szabály megszüntetését kell javasolnia.
Lázár János leépítéseket jelentett beFotó: Illyés Tibor
Mindenesetre egyelőre nem tűnik óriási bürokráciacsökkentésnek a terv, hiszen nagyjából évi 17 milliárd forintot spórolna a költségvetés a bürokráciacsökkentő csomagban megszüntetésre ítélt intézmények megszüntetésével. Ez egyébként a költségvetés összes kiadásának durván az ezrede.
 
Lázár felvette azt az újdonságot is, hogy a leépítések nem csak az állami intézményeket, de az állami vállalatokat is érintenék. Ehhez kapcsolódik, hogy a Policy Agenda elemzéséből kiderült, az állam elég szűkmarkú volt az utóbbi években, ha az állami cégek fizetéseiről volt szó.  A három legnagyobb foglalkoztató adataiból (MÁV, Posta, MVM) az látszik, hogy az állam csak azon a területen gáláns a dolgozóival, ahol verseny van.
Nem ilyen terület a közmunka, ahol úgy tűnik, hogy idén elmarad a fizetésemelés, miközben a közmunkások létszámát növelhetik az idénre  270 milliárd forintra emelt keretösszegből. A Nemzetgazdasági Minisztérium közleményéből az derült ki, hogy programot indítanak, amivel a terv szerint  20-25 ezren léphetnek át a közfoglalkoztatásból az elsődleges munkaerőpiacra.
 
Szintén a nagy bürokrácia- és központosításcsökkentési tervek szellemiségétől távol álló újdonság, hogy
központosítják a hulladékgazdálkodást: áprilistól egy állami hulladékgazdálkodási konszern, a Nemzeti Hulladékgazdálkodási Koordináló és Vagyonkezelő Zrt. koordinálja majd a szemétszállítást az egész országban.
és a turizmust, ugyanis egy kormányelőterjesztésből az derül ki, hogy egy a teljes turizmust maga alá gyűrő gigaszervezet jöhet létre, a Nemzeti Idegenforgalmi Ügynökség. A terv szerint központilag koordinálnák a nagyobb sporteseményeket, koncerteket, fesztiválokat és saját eseményeket is szerveznének.
Csaknem félmilliárdos holnapot fejlesztett az agrárkamara
A Nemzeti Agrárgazdasági Kamara majdnem félmilliárd forintból, egészen pontosan 471 millióból fejlesztetett új honlapot magának. A kamara már december végén azt hirdette, hogy kész az új honlap, amin a kamarai tagok (a gazdák) remekül és nagyon könnyen tudnak majd ügyeket intézni, valójában az új honlap még mindig nem érhető el.
Az új szuperhonlapjuk fejlesztése azért drága, mert drága szoftverlicenceket és hardvereket kellett hozzá venni. Maga a honlap tényleges elkészítése az eredeti projektterv szerint nem kerül többe, mint 22,5 millió forintba kerül. Viszont a kamara a projekt keretében még
200 millió forintért vett kamarai tagnyilvántartási rendszert segítő szoftvert az SAP-tól
127 millióért hardvert vásároltak
141 milliót pedig hirdetésekre és reklámokra akartak költeni.
Tiltsák be, oldják meg, vegyék el
A taxis tiltakozások után lépett az Uber: hétfőtől így csak olyan autósok használhatják az Ubert, akik feltöltötték a platformjára vállalkozói adószámukat és adataikat. Akinek nincs ilyesmi, annak felfüggesztik a hozzáférését.
Ennek az intézkedésnek valószínűleg mér tényleg itt volt az ideje, hiszen az Uber-taxisok elmúlt hét végén kezdődött ellenőrzése során mintegy száz vizsgálatot végeztek a hatóságok, és a vizsgált sofőrök kétharmada adószám nélkül végezte munkáját.
Fotó: Szigetváry Zsolt
A taxisokat sem kell félteni ha csalásról van szó: a taxióra ""kütyüs"" pörgetésével csak az utasokat verik át sokan, az adócsalás az úgynevezett ""radírral"" megy, amivel ki lehet törölni fuvarokat egy mozdulattal. A hatóságok tudnak is erről, de csak egymásra mutogatnak, hogy kinek is kéne tennie a dolog ellen. Minderről itt írtunk részletesebben.
Vannak csaló taxisok, de az egész taxistársadalom azon dolgozik, hogy ne legyenek - mondta Szunomár Tibor, a Főtaxi vezérigazgatója az Indexnek adott interjúban. Szunomár szerint egyébként az, hogy az Ubereseknek adóznia kell, csak a probléma egy részét oldja meg, és minden bürokratikus terhet magukra kéne vállalniuk, ha pedig nem felelnének meg a szabályoknak, akkor el kéne kobozni a kocsijukat.
Erről se maradjon le
Bukhatják a magyarok a londoni segélyt, de lehet, hogy csak hatalmas blöff az egész.
Az OTP megveszi az AXA Bankot.
A NGM a spórolt pénzéből fizette a nagy karácsonyi bulit.
Pert vesztettek Matolcsyék, el kell árulniuk az alapítványaikkal kapcsolatos titkaikat.
A budapesti turizmus szívta meg leginkább azt, hogy a terrorfenyegetettség miatt drasztikusan visszaestek a nemzetközi utazások.
Szíriai menekült gyerekek is dolgoztak a H&M és a Next ruhamárkák törökországi beszállítóinál.
Bár rekordalacsony az üzemanyag világpiaci ára, a buszjegyek ára nem fog csökkenni.
Irán visszavág a nagy pisztáciaháborúban."
Hungary,2016-02-02,Index.hu,https://index.hu/gazdasag/ingatlan/2016/02/02/csok_ingatlan_lakas/,Az egekbe lökte a csok az új házak árát,"Akár ötödével is megdrágulhattak a csok bejelentése óta az új lakások, a családi ház építésével kompatibilis telkeket is elkapkodják, és a használt lakásokat is egyre nagyobb összegekért merik piacra dobni. A kisebb vidéki városokat és a falvakat viszont nem fogja megmenteni a csok, és az albérlők sem lélegezhetnek fel. Összeszedtük, hogy mit érezni eddig az ingatlanpiacon a csok bevezetéséből.
Érdekes dolgot fedezhettek fel azok, akik az utóbbi napokban az Ingatlanbazár hirdetéseit böngészték, ugyanis egyes ingatlanoknál mostanában több árat is meghirdettek: volt rendes, és volt egy külön ár csokosoknak (családi otthonteremtési kedvezmény).
forrás: Ingatlanbazar.hu
Kíváncsiak voltunk a jelenség okára, ezért rákérdeztünk az ingatlant áruló iroda munkatársánál. Azt mondta, hogy csok-igénylőkre eddig vonatkozott egy olyan kitétel, ami alapján csak emelt kategóriájú engedélyeztetéssel kaphatták meg a támogatást a megvett ingatlanra, emiatt vonatkozott rájuk nagyobb ár. A kitételt azonban idő közben eltörölték, így most ők is módosítják a hirdetést, azt mondta, hogy az egységes ár a hirdetésben megadott nagyobb összeg, tehát 34,5 millió forint lesz.
forrás: Ingatlanbazar.hu
Ehhez képest amikor hétfőn megint ránéztünk a hirdetésre, már tényleg csak egy ár volt, viszont a két korábbi ár között, 32,5 milliónál állapították meg az ingatlan új értékét. Az ingatlan mindenesetre még így is 3 millióval többe kerül, mint korábban.
A ingatlaniroda munkatársa azt is elárulta, hogy egyáltalán nem ritka, hogy a csok meghirdetése óta a környéken egy ilyen arányú áremelkedés. Ez ugyanakkor nem csak erre környékre jellemző: az egész piacra rálátó ingatlanos oldalak munkatársai is megerősítik, hogy
ahol most új lakást lehet kapni az országban, ott hirtelen drágulni kezdtek ezek az ingatlanok.
Drágulnak a telkek és az új lakások is
Az ingatlan.com összeállításából az derül ki, hogy januárban országos átlagban 6 százalékkal nőtt a 60-150 négyzetméteres új lakások ára, de a különböző városokban jelentősek a különbségek. Ez úgy jött ki, hogy 85 ezer hirdetés alapján vetették össze az új lakások, a telkek és a használt lakások január végi kínálati árait a december végi árakkal. Balogh László, az ingatlan.com vezető gazdasági szakértője szerint elsősorban azóta emelkednek ilyen tempóban az árak, hogy meghirdették a csokot.
Ditróy Gergely, az Otthontérkép.hu ingatlanszakértője arról is beszélt, hogy az árak változásában elég nagy eltérések lehetnek: főleg ott van drágulás, ahol már amúgy is voltak ingatlanfejlesztések, ezeknek a lakásoknak az ára viszont olykor akár 15-20 százalékot is nőhetett az utóbbi egy hónapban. Ditróy
Győrt, Debrecent, Kecskemétet, Szegedet, és Budapestet említette elsősorban,
amikor arról kérdeztük, hogy pontosan hol drágulhattak nagyot egyes új lakások mostanában.
Az új lakásokon kívül a telkeknél is lehetett érezni mostanában a drágulást. Ditróy szerint az olyan telkek drágulhattak meg hirtelen, amiken családi házat lehet építeni. Jellemzően azokban a városokban akarnak ilyen telkeket venni, ahol az új lakásokra is megnőtt a kereslet, de Budapesten belül a III., a IX. és a XI. kerület is elég népszerűnek számít. 
Fotó: Christopher Furlong
Az ingatlan.com szakértője szerint viszont aki családi házat építene, annak érdemes mielőbb telket vásárolni, ugyanis a házépítésre alkalmas telkek gyorsan fogynak. Az új lakás vásárlását tervezőknél viszont fordított a helyzet. Nekik érdemes kivárniuk, amíg tízezres nagyságrendben jelennek meg az új lakások a piacon, mert azok mérsékelhetik az árak növekedését, esetleg az árakat is, a jelenlegi kilátások alapján azonban nem valószínű, hogy ez 2017 előtt bekövetkezik.
Még nem tudni, hogy mi lesz
Balogh László MTI-hez eljuttatott elemzése szerint viszont érdemes óvatosan kezelni az új lakások és telkek januári drágulását, mert az árak emelkedése hamarosan lassulhat. Ditróy szerint valójában az, hogy a közeljövőben hogyan fognak alakulni az árak, attól függ, hogy azok, akik most már költöznének, kivárják-e a most induló építkezések végét. 
Aki most rendelkezik ilyen ingatlannal az könnyen felemelheti az árat: a kérdés az, hogy ezeket meg fogják-e venni, de nekem az a sejtésem, hogy lesz ezekre az ingatlanokra kereslet
- mondta Ditróy, aki ugyanakkor szkeptikusabb az árcsökkenéssel kapcsolatban: ""szerintem nem fognak visszazuhanni az árak, de némi árversenyre azért lehet majd számítani"" - mondta.
Az Otthontérkép elemzője megemlítette viszont, hogy a hatvan négyzetméternél kisebb lakásoknál már nem nagyon tudnak emelni, ezért az ilyen lakásoknál lehet árcsökkentő hatása az új lakások áfájának 5 százalékra csökkentésének, ami a piac többi részén egyébként a csok miatt felduzzadt kereslet miatt nem érvényesül.
Hogyan változott a használt lakások ára?
Az utóbbi pár évben gazdát cserélő 130-140 ezer lakásnak viszont csak egy töredéke volt az új lakások piaca, és csokot használt lakásra is fel lehet venni, úgyhogy az is érdekes, hogy milyen hatása volt a csok meghirdetésének ezekre az ingatlanokra. Az ingatlan.com adatai alapján:
országos szinten a 60-150 négyzetméteres használt lakások átlagára 1,7 százalékkal emelkedett egy hónap alatt.
Budapesten a kínálati árak 3 százalékkal haladták meg a december végi értéket, Győrben, Székesfehérváron és Debrecenben 2,8-3,3 százalék közötti volt a növekedés.
Ami azt jelenti, hogy azért
a használt lakások is drágultak, még ha nem is olyan mértékben, mint az újak.
Ditróy Gergely ezzel kapcsolatban azt mondta, a használt lakások is alapvetően ott drágulnak tovább, ahol eddig is drágultak, tehát Budapest belső kerületeiben és a nagyobb megyeszékhelyeken. A kisebb városokban és falvakban még csökkenhettek is az ingatlanárak mostanában, tehát a csok valószínűleg nem fogja feléleszteni az elnéptelenedő vidéki területeket.
Fotó: Vajda János
Ditróy szerint a következő hónapokban biztos, hogy nem lesznek olcsóbbak a használt lakások, talán még egy kis drágulás is várható. ""Akkora robbanásra azonban nem lehet számítani, mint amilyen mondjuk Budapest V. kerületében volt az elmúlt két évben"" - mondta.
Az lakásbérlőknek nem hoz megváltást a csok
Bár az utóbbi időben egekbe szálló bérleti díjak miatt szenvedők reménykedhettek, hogy a csok miatt felszabadul majd néhány lakás, ami a kínálat növekedésén keresztül csökkenti a bérleti díjakat, Ditróy szerint viszont a csok nem hoz majd érdemi csökkenést.
Az elemző négy dolgot említett meg, aminek talán valami hatása lehet majd:
Lehet, hogy lesz majd pár család, aki a belvárosi lakása mellé venne majd egy új külvárosi lakást (amit a legutóbbi szabályváltozások miatt meg is tehetnének). Ha ők esetleg Airbnb-be adják ki a lakásukat, akkor az tovább drágítja az albérleteket. Ha hosszabb távon adják ki, akkor az viszont lenyomhatja az árakat.
Bár most már úgy tűnik, hogy nem nagyon van még hova növelni a bérleti díjakat, ha folytatódik a gazdasági növekedés, és emelkednek a bérek, akkor az albérletek is drágulhatnak még valamennyit.
Ha sok fiatal fogja úgy gondolni, hogy hosszú távon stabil a jövőképük, akkor lehet hogy belevágnak majd lakásvásárlásba, ami az albérletek árát csökkentheti.
Lehet már hallani olyan történeteket, hogy annyira telítődött a fővárosi Airbnb-piac, hogy sokszor üresen maradnak ilyen célból fenntartott lakások. Ha ezek a lakások visszamennek az albérleti piacra, akkor szintén csökkenhetnek az árak.
Ditróy szerint viszont mindezek ellenére alapesetben nem nagyon érdemes nagy változásokra - főleg áresésre - várni a közeljövőben a lakásbérletek piacán."
Hungary,2016-01-31,Index.hu,https://index.hu/gazdasag/2016/01/31/heti_gazdasagi_osszefoglalo_16-01-30/,"Az elmúlt évtizedek legnagyobb leépítési hulláma jön
Ez történt a gazdaságban az év negyedik hetében","Több mint százezer embert rúghatnak ki a következő két évben a közszférából. Sokan és sok pénzzel tartoznak régóta az adóhatóságnak. Az állam közpénzügyi hatósággal vágna rendet az áfacsalások és brókerbotrányok tépázta pénzügyi szektorban, ez éppen csak az érintetteknek nem tetszik. A helyi gazdák mellett még mindig bizonyos üzleti körök járnak a legjobban a földárverésekkel. Ez történt a héten a gazdaságban.
Tízezrével repülhetnek állami alkalmazottak az állásukból
Csepreghy Nándor államtitkár szerint a ciklus végéig
100-150 ezer fővel csökkenhet
az államigazgatásban dolgozók létszáma.
A politikus azután tisztázta az állami alkalmazottak köréből lefaragni tervezettek mennyiségét, hogy a megelőző napokban több különböző számítás is napvilágot látott a sajtóban: az Index egy nem nyilvános előterjesztés alapján 6000+3400 fővel számolt, akiket a Lázár-féle bürokráciacsökkentés keretében halálra ítélt intézményekből és a megyei kormányhivatalokból küldenének el. Ehhez képest megdöbbentően sok a Csepreghy által közölt szám, ami egyúttal arra is utal, hogy nem csak a leépítésre kerülő szervezeteknél lesz tisztogatás. Ez egyébként teljesen az eddigi trendek ellen megy, hiszen az utóbbi években folyamatosan nőtt a közalkalmazottak száma, jelenleg 1,13 millióan vannak. 
Fotó: Szigetváry Zsolt
Az államtitkár szerint a brutális leépítés csak akkor valósul meg, ha a gazdasági növekedés a tervek szerint halad, és a 100-150 ezer ember közül nem is mindenkit kell elbocsátani, mivel néhány tízezren amúgy is nyugdíjba mennek. 
A miniszterelnök szerint ugyanakkor még semmi sem végleges, február végéig fog eldőlni az is, hogy a kiszivárgott halállistán szereplő szervezeteknek mi lesz a sorsa. 
Új hatóság alakul 
De nem csak leépítés jön az állami intézmények háza táján, a héten arról érkeztek hírek, hogy már a célegyenesben jár a legújabb állami szerv, egy bizonyos közpénzügyi hatóság létrehozása. Az új hatóság célja elméletileg a jövő nagyszabású áfacsalásainak és brókerbotrányainak megakadályozása, mindezt a könyvelők, könyvvizsgálók és adószakértők ellenőrzésével érné el, továbbá piacszabályozó funkciója is lenne. A feladatkörért korábban a Matolcsy György vezette Jegybank is lobbizott, de úgy tűnik, a kormány jobbnak látta más kezekbe adni közpénzügyek felügyeletét. 
Fotó: Molnár Zsolt
Az ügyben az érintett szakmákat képviselő szervezet is megszólalt: szerintük őket nem vonták be a folyamatba, korábbi kifogásaikat nem vették figyelembe a hatóság működésének tervezése során. A Magyar Adótanácsadók és Könyvviteli Szolgáltatók Országos Egyesületének elnöke ürügynek nevezte a kormányzat indokait közpénzügyi hatóság felállítására, és úgy gondolja, az új szerv nem lesz alkalmas a pénzügyi szektor nagy botrányainak meggátolására. 
Újra forró a föld
Az állami földaukciók miatt most mindenki azt figyeli, vajon mekkora területekre teszik rá a kezüket különböző fontos emberek és családtagjaik. Bár a hivatalos indoklás szerint az egész akció célja a helyi kis- és középgazdaságok földhöz juttatása, a valóságban azt látjuk, hogy sokszor nagy darab birtokok kerülnek olyanokhoz, akiknek már eleve hatalmas területeik voltak.
Így történt ez Mészáros Lőrinc esetében is Fejér megyében: felcsúti polgármester és nagyvállalkozó, valamint a felesége és a lányai összesen 1391 hektár földet vásároltak az árveréseken 1,9 milliárd forintért még január elején. Nem kell aggódni a Tiborcz-család megélhetéséért sem, a miniszterelnök veje jutányos áron jutott közel 300 hektárhoz. Nem is beszélve Lázár János rokonságáról, akik a legújabb számítások szerint több mint háromnegyed milliárd forint értékben, 505 hektárnyi földet vásároltak fel.
Fotó: Koszticsák Szilárd
De nem csak politikusok és hozzátartozóik jártak feltűnően jól. A legutóbbi körös földárverésen felbukkant néhány, eddig kevés figyelmet kapott nagy szereplő, akik nem valószínű, hogy gazdálkodni terveznek a frissen szerzett birtokukon. Egy frissen alakult kft. tulajdonosai összesen rögtön 901 hektárt húztak be Fejér megyéből 1,5 milliárd értékben, a megszerzett területekre azonban egy másik cégnek érvényes bérleti szerződése van 2051-ig.
Több mint félezer hektárhoz jutott egy fiatal budapesti testvérpár is, akiknek nincs gazdálkodó múltjuk, viszont rokoni kapcsolatban állnak egy sikeres üzletemberrel, aki többek között az Eximbank felügyelőbizottságának is tagja. Ők, és még néhány sikeres licitáló is feltűnően nagy területet nyert a megyében, volt aki 200 hektárral többet annál, mint amit a törvény szerint meg is tarthat. A nyertesek egy részében közös pont, hogy mind Leisztinger Tamás agrárbáró érdekkörébe tartozó cégek által bérelt földeket vásároltak meg. A szövevényes kapcsolatrendszerek alaposabb megismeréséért kattintson ide.
Mindegy, csak adózni ne kelljen
A héten közzétette a NAV, mennyi pénzzel lógnak neki adósai. Az összeg elég sokkoló, 2015 végén összesen
326 milliárd forint közteher nem volt befizetve tartósan.
Ez 3624 magánszemély és egyéni vállalkozó egyenként több mint 10 millió forintos tartozásából, valamint 2899 szervezet egyenként több mint 100 millió forintos elmaradásából állt össze. A számításba azok kerülnek bele, akiknek adóssága folyamatosan, legalább 180 napon keresztül fennáll. 
De semmi gond, nem csak Magyarországon ilyen nehézkes behajtani az adót. Utánajártunk, mi folyik a világ legnagyobb adóelkerülőinek háza táján, akik ugyan hivatalosan nem tartoznak senkinek, mégis erkölcsileg kétségbe vonható módszerekkel érik el, hogy ne kelljen hozzájárulniuk a közöshöz. A legügyesebb trükközők között találjuk a világ nagy techcégeit (pl. Google, Facebook), és a sharing economy képviselőit is (pl. Uber, AirBnB).
Fotó: Molnár Zsolt
A módszereik nem illegálisak, mégis jelentős bevételektől fosztják meg az állami büdzséket, így a kormányok igyekeznek fellépni az adókiskapuzás ellen jobb-rosszabb eszközökkel. Az Egyesült Királyság múlt hét végén megállapodott a Google-lel, hogy 130 millió fontot, tehát nagyjából 53 milliárd forintot fog nekik fizetni a cég 2005-ig visszamenőleg. Az adóoptimalizáló multik megregulázása az USA-ban és az EU-ban is terítéken van, de jelentősen keményebbnek kellene lenni a mostaninál ahhoz, hogy valóban működjön a dolog, így egyelőre a trükközők állnak nyerésre. 
Áfacsalt mobilok lepték el a piacot
És ön tudta, hogy gyanúsan olcsón vásárolt telefonja áfacsalt lehet? A dolog ott lett gyanús, hogy észrevettük: 51-91 százalék árkülönbségeket kapunk öt népszerű telefonnál, ha a legolcsóbb és a legdrágább ajánlatokat hasonlítjuk össze. De hogyan lehetséges ez ugyanabban az országban?
Kiderítettük, hogy a boltokban tapasztalható feltűnően nagy szórás a különféle telefonok ára között valószínűleg áfázás eredménye, de a kisboltok egy rakás más vásárlócsalogató trükkel is élnek. A gyanútlan vevőket nemlétező mobilok hirdetésével csalogatják, új, de már felbontott telefonokat adnak el használtként a kedvezőbb adókulcsot kihasználva, más piacokra szánt termékeket értékesítenek. Ha nem vigyázunk, könnyen becsaphatnak vagy bukhatjuk a garanciát jóárasított mobilunkkal, úgyhogy ügyeljen mindenki, mit vásárol!
További izgalmak a hétről:
Miért éri meg jobban végstádiumú rákra gyógyszereket fejleszteni?
Hogyan tervezi a kormány mégis megsarcolni a boltokat?
Mi az a giccsadó és kiket fenyeget? 
Miért nem fogadják már el sehol az Első Magyar Cafetéria-kártyákat?
Mennyire állunk rosszul korrupcióval? 
Kik más országok Csányi Sándorai? 
Hogyan lehet sajttal küzdeni az Iszlám Állam ellen?"
Hungary,2016-01-26,Index.hu,https://index.hu/gazdasag/2016/01/26/az_ubereseknek_is_lesz_adoszamuk/,Az ubereseknek is lesz adószámuk,"Tállai András miniszterhelyettes és NAV-ot vezető államtitkár megörült egy emailnek. Ugyanis az Uber holland cégétől küldtek neki egy levelet, amiben azt mondták, hogy lesz adószáma az összes magyarországi sofőrnek - mondta el Tállai a TV2-nek.
Mondjuk pont ugyanerről pár napja kiadtak már egy közleményt is.  De Tállainak az is jólesett, hogy valaki kapcsolatba lép vele az Ubertől, „végre valaki megjeleníti ezt a holland céget”.
Tállai arról is panaszkodott, hogy tavaly május óta „tíz körüli” ellenőrzést végeztek már uberes sofőröknél, de több esetben előfordult, hogy utána a NAV-os ellenőr már nem tudott újra bejelentkezni ugyanazzal a felhasználónévvel az uberes applikációjába. Tállai szerint az Uber központjában tilthatták le őket, hogy ne tudjanak többet így utazni.
Arról is beszélt még, hogy ha majd az Airbnb lakáskiadási szolgáltatás „tömegesen megjelenik adózás nélkül”, akkor majd a NAV is jobban oda fog rá figyelni. De gondolkoznak valami, a mostaniaknál egyszerűbb adózási formán is számukra."
Hungary,2016-01-25,Index.hu,https://index.hu/gazdasag/2016/01/25/sokan_airbnbznek_a_szalloda_helyett/,Sokan airbnb-znek a szálloda helyett,"Szakértői számítások szerint Budapesten tavaly a hagyományos szállodák forgalmának öt százalékát vihették el a közösségi alkalmazások által közvetített szállások – írja hétfői számában a Magyar Idők.
Turista fényképezi József Attila szobrát a DunapartonFotó: Jászai Csaba / MTI
Niklai Ákos, a Magyar Szállodák és Éttermek Szövetségének elnöke ennek kapcsán felhívta a figyelmet, hogy a hivatalos turisztikai forgalomból elszivárgó bevételek után fizetett adók ugyanakkor teljes mértékben nem realizálódnak. A szállodaszövetség úgy véli, a lakáskiadóknak is a hagyományos modell szerint működő vállalkozásokkal azonos adózási követelményeket kellene kiírni.
A napilap szerint a közösségi szállásközvetítő oldalakon magánlakást turisztikai céllal kínáló vállalkozások és magánemberek alkotta piac méretét csak becsülni lehet. Az „árnyékgazdaságban” tevékenykedő szolgáltatói körben országos szinten évente százmillió forint nagyságrendű lehet az adózatlan bevétel – írja a Magyar Idők."
Hungary,2016-01-01,Index.hu,https://index.hu/gazdasag/ado_es_koltsegvetes/2016/01/01/igy_adozunk_majd_2016-ban/,Így változik meg az életünk 2016-tól,"Amellett, hogy kitaláljuk, mit fogunk megfogadni, mit fogunk csinálni az új évben és mit nem fogunk többet csinálni a szilveszteri bulin, itt az idő, hogy megnézzük azt is, milyen változásokat hozott 2016.
1. Csökken az szja
Önnek van jövedelme és fizet utána adót? Mostantól kevesebbet fog, mert a 16 százalékos személyi jövedelemadó-kulcs 2016-tól 15 százalékos lesz. Ezzel úgy 120 milliárd forinttal kevesebb pénze lesz szja-ból az államnak, vagyis ennyivel több marad az adófizetőknél. Ráadásul ha csak egy helyről van jövedelme, akkor jövőre már kérheti, hogy a NAV csinálja meg az adóbevallását. Ehhez egy bevallási nyilatkozatot kell elküldeni elektronikusan vagy papíron.
2. Több támogatás a gyerekek után
Változik az összeg, amit a családi adókedvezmény alapján levonhatunk majd az adóalapból. Jövőre egy gyermek után 66 670, kettő után 83 330, három után pedig 220 000 forinttal kevesebb összegből kell adóznunk.
3. Három gyerekért 20 millió forint jár
Januártól úgy változtatják meg a Családi Otthonteremtési Kedvezményt, vagy csokot, vagy új szocpolt, hogy az a fiatal házaspár, amelyik bevállalja, hogy bizonyos időn belül lesz három gyermeke, 10 millió forint vissza nem térítendő támogatást és 10 millió 3 százalékos kamatozású hitelt kap a kormánytól új építésű lakás vásárlására és új ház építésére. Ahhoz viszont, hogy ezt igénybe lehessen venni, legalább fél éve stabil munkahellyel és büntetlen előélettel kell rendelkezni.
A 10+10-es kedvezmény viszont csak új lakásokra és házakra lesz érvényes, amik ráadásul nem lehetnek kisebbek, mint 60 illetve 90 négyzetméteresek, ilyet pedig leginkább a külvárosokban vagy az agglomerációban lehet majd találni, úgyhogy ez a program megfordíthatja az elmúlt évek folyamatait és a fiatal családok megint beveszik majd a városok szélét. Nem járnak majd rosszul azok sem, akik használt lakást vagy házat vennének, ők is igényelhetnek szocpolt, igaz kisebb összegben.
4. Kisebb a sertéshús áfája
27 százalékról 5 százalékra csökkent. Aki viszont azt fogadta meg, hogy több resztelt májat vagy szalontüdőt eszik az új évben, az nem fog tudni ezen spórolni, mert a sertésmáj, tüdő és a zsírszalonna áfája jövőre is 27 százalék marad.
5. Drágul a házi pálinkafőzés
Aki a sertéssültnek egy kis házi pálinkával ágyazna meg, annak tudnia kell, hogy már nem ússza majd meg évi 1000 forinttal az otthoni pálinkafőzést. 2016-tól literenként 700 forintért kell párlatadójegyet venni a NAV-tól, ráadásul előre, még mielőtt lefőznénk a cefrét. Elsőre legalább öt, egy évben pedig maximum 86 jegyet vehetünk, szóval valahol 3500 és 60 200 forint között kell adózni a pálinka után. Ha pedig az önkormányzatok adóhatósága valakinél azt találja, hogy többet főzött, mint lehetne, akkor 15 napon belül ki kell váltani a jegyeinket, vagy 200 ezer forintos büntetést is kaphatunk.
6. Kisebb a bankadó
Csökken a pénzügyi szervezetek különadója, vagyis a bankadó. A bankok az adóalapjuk 50 milliárd forint feletti része után az eddigi 0,53 százalék helyett jövőre csak 0,24 százalékot kell fizetni.
7. Jön az e-kártya és a javítható fekete pont
Januártól jön az e-kártya, ami a személyi adatokon kívül elektronikusan tartalmazni fogja a társadalombiztosítási azonosító jelet és adóazonosító jelet is. Ezzel az egy igazolvánnyal tehát nagyjából minden hivatalos ügyet el lehet majd intézni. Külön jogosítvány azért még kell majd, ebben viszont javíthatók lesznek majd a fekete pontok, ha az ember részt vesz egy utánképzésen. 13 pontig 9 ponttal, 14–17 pont között 6 ponttal lehet javítani mostantól.
8. Gyorsabb az ügyintézés
A kormány bürokráciacsökkentő csomagja alapján felgyorsítanak egy sor ügyintézést. Építési engedélyek, környezetvédelmi engedélyezés, működési engedélyek, piacfelügyeleti eljárások, panaszkezelés a rendőrségen, hatósági eljárási határidők, munkaügyi ellenőrzések, külföldi bizonyítványok elismertetése, felsőoktatási felvételi eljárások, különféle ügyintézési és ügyfélértesítési határidők rövidülnek le. Hogy melyik mennyivel, az változó, de a törvényjavaslat több esetben határoz meg például 21 napot, a korábbi, 30 százalékkal hosszabb ügyintézési idő helyett.
Több hivatalnak is lehetővé teszik, hogy elektronikusan intézzenek ügyeket. Ez érint több autóval kapcsolatos ügyintézést, de egészségügyi dolgoktól kezdve, a fémkereskedelmen át jogsegélyes és egyes rendőrségi ügyeken keresztül sok mindent.
9.  Csomó mindenhez nem kell engedély
Na nem a fegyverek vagy veszélyes állatok tartásához, hanem olyan munkákhoz és tevékenységekhez, például ha valaki belső ellenőri tevékenységet, vagy ha valaki airbnb-zni akar, és szálláshely-szolgáltatóvá szeretne válni, esetleg utazásközvetítő, utazásszervező lenne, állatotthont nyitna, vagy mondjuk aranyékszert árulna. Ehhez eddig külön engedély kellett, január után elég lesz majd bejelenteni. A 300 négyzetméternél kisebb lakások esetén is eltörlik az építési engedélyezési eljárást, csak bejelentési kötelezettség lesz.  
  
 Fotó: Soós Lajos
10. Nem kell többet az erkölcsivel vacakolni 
Az is változik, hogy nem kell mindenhova bemutatni az erkölcsi bizonyítványt. Ez nem azt jelenti, hogy ezután sötét múltú emberek léphetnek majd felelős társadalmi tisztségekbe, vagy kaphatnak gond nélkül fegyverviselési engedélyt, hanem azt, hogy ha egy engedélyezési folyamatban a hatóság kíváncsi rá, hogy valaki büntetett előéletű-e, egyszerűen lekéri a nyilvántartásból. A dolgot kiterjesztik mindenféle munkavédelmi, környezetvédelmi, légi közlekedési, végrehajtási, pénzügyi és egyéb területre.
11. Csökkent a lakásépítés áfája
Talán ez lesz az egyik legnagyobb vagy legnagyobb hatású változás jövőre, azzal együtt, amiről majd a következő pontban lesz szó, ez ugyanis teljesen felbolygathatja a magyar építőipar állóvizét. A lakásépítések áfája jövőre 27 százalékról 5 százalékra csökken, egész pontosan a vállalkozók és magánszemélyek a benyújtott számlák alapján visszaigényelhetik az 5 és 27 százalék közötti különbözetet. Ettől a kormány azt várja, hogy 3-5 ezerrel több lakás épüljön az országban jövőre, mint idén, jó hatással lesz a foglalkoztatásra és a gazdaságra úgy általában. És ami a legfontosabb, több lakásból lehet majd válogatni. 
12. Máshogy pihenhetünk
A heti pihenőnapokkal kapcsolatban is változnak a szabályok: jelenleg ugye heti két nap pihenőidő illeti meg a munkavállalót, ami leginkább szombat és vasárnap. A munkaadónak viszont joga van mondjuk hétfőt és csütörtököt is pihenőnapnak jelölni, de még ilyenkor is van egy nap a havonta, amit a munkavállaló jelölhet ki. A napi pihenőidő kapcsán új rendelkezés, hogy ha valaki több műszakot is dolgozik két nap alatt, akkor úgy kell alakítani a beosztását, hogy a két egymást követően beosztott napi pihenőidők együttes tartama legalább 22 óra legyen.
13. Nőtt a minimálbér
111 ezer forint lesz idén a bruttó minimálbér, és 129 ezer forintra emelkedik a garantált bérminimum.
14. Nőtt a nyugdíj
Az általános emelés több mint húsz járandóságot, és nagyjából 2,6 millió embert érint. 1,6 százalékkal növekszik az öregségi nyugdíj, az özvegyi nyugdíj, a szülői nyugdíj, az árvaellátás, a baleseti hozzátartozói nyugellátás, a szolgálati járandóság, a korhatár előtti ellátás, a rokkantsági ellátás, a rehabilitációs ellátás, a fogyatékossági támogatás, a vakok személyi járadéka, a polgármesterek közszolgálati járadéka, a nemzeti helytállásért elnevezésű pótlék, a politikai rehabilitációs nyugdíj és az 56-osok nemzeti helytállásáért adott pótlék."
Hungary,2015-12-15,Index.hu,https://index.hu/tech/mem/2015/12/15/megvan_a_film_a_hajlektalangyilkos_kiscsavoval/,Látta azt a karácsonyi filmet a hajléktalanokat gyilkoló szociopata kiscsávóról?,"Egy tinédzserkori ismerősömnek szokása volt közepes és rossz vicceket mesélni, amiken ő röhögött a legjobban, de a biztonság kedvéért mindig röviden elmagyarázta, hogy ez miért volt vicces. De mivel mínusz szorozva mínusszal az plusz, nem csoda, hogy aki szarul mesél szar vicceket, egy idő után maga is viccessé válik. (Neki meg úgyse tűnt föl, hogy nem vele nevetünk, hanem rajta.)
Ezt csak azért meséltem el, mert a Twitteren terjedő legújabb mém, az #ExplainAFilmPlotBadly, vagyis a ""Foglalj össze egy filmet rosszul"" nagyjából ezt csinálja, csak mémben. A lényeg, hogy egy mondatban kell summázni egy film sztoriját, sajátos interpretációban, vagyis alaposan félreértve-félremagyarázva.
A formátumot mintha csak a karakterlimites Twitterre szabták volna, elvégre egy mondatban mindent össze lehet foglalni (tessék, A Gyűrűk Ura első öt könyve, öt szóban: Mennek, de nem érnek oda). Egy film sztorijához ez bőven elég, rosszul elmesélve pláne. Ha megvan, csapjuk hozzá az #ExplainAFilmPlotBadly címkét, meg egy filmplakátot, hogy egyértelmű legyen, melyik filmre gondoltunk.
A mém alapötlete egyébként lassan húszéves lesz; az Óz, a nagy varázsló történetét összefoglaló egysorost még 1998-ban írták. (Ha lemaradtak volna: „Egy szürreális világba kerülve egy fiatal lány megöli az első személyt, akivel találkozik, majd összeáll három idegennel, hogy ismét öljön.”) Az ötletet az Orange is the New Black második évadában is elsütötték, ott sem volt kevésbé vicces:
– Hé, láttad azt a filmet? Tudod, amiben van a cowboy, és úgy játssza az eszét, mint a kiskakas a szemétdombján, aztán jön ez az űrhajós, aki megpróbálja lenyomni, mire a cowboy megpróbálja megölni. Csak az űrhajóst túszul ejti az a pszichopata, és a cowboynak kell megmentenie, a végén meg tök jó barátok lesznek.
 – Toy Story?
– Istenem, a Toy Story! Igen, az az! Imádom. Azt. A Filmet.
Hát ez folyik most nagyüzemben a Twitteren. Csak néhány gyöngyszem a kínálatból:
Egy csapat 9 órán át próbál visszavinni egy ékszert. (A Gyűrűk Ura)
Egy kisvárosi orvos közelebb hoz egymáshoz 3 embert. (Az emberi százlábú) 
Teenager recruited to a terrorist organization destroys govt facility killing thousands. #ExplainAFilmPlotBadly pic.twitter.com/vwqbixpsRS
                        — Emma Evans (@TrancewithMe) 2015. december 14.
Egy elhanyagolt szociopata kisgyerek megpróbál meggyilkolni két hajléktalant. (Reszkessetek betörők!) 
A család első Airbnb-zése szörnyű fordulatot vesz. (A ragyogás)
#ExplainAFilmPlotBadly Father reunites with long lost son, wants him to take over the family business pic.twitter.com/8hvHseel8Z
                        — Mitchell Poppe (@MitchellPoppe) 2015. december 13.
Mint a Reszkessetek, betörők, csak a Marson. (A marsi)
A kisvárosi kékgalléros seriff megöl egy ritka és veszélyeztetett tengeri élőlényt. (A cápa)
Ha úgy érzi, ön is tudna hasonlóan frappáns és lényeglátó filmösszefoglalókat írni, írja meg kommentben. A beküldők között kisorsoljuk a régi ismerősöm egyik szar viccét, szar magyarázattal."
Hungary,2015-11-16,Index.hu,https://index.hu/tech/2015/11/16/lakberendezesi_botranyba_keveredett_az_airbnb/,Lakberendezési botrányba keveredett az Airbnb,"Egy francia belsőépítész azzal vádolja az Airbnb-t, hogy a cég szinte teljes egészében lemásolta párizsi lakását. Ehhez pedig ő nem adott engedélyt.
Zoé de las Cases használja a szolgáltatást, gyakran adja ki lakását Airbnb-n. Egy barátja vette észre, hogy a cég San Francisco-i székháza kísértetiesen hasonlít a lány lakására. Az irodáról készült egyik képen még nagymamája fényképét is megtalálta.
Nem lehet véletlen a hasonlóság, mert négy évvel ezelőtt nála lakott az Airbnb alapítója, Biran Chesky. Zoé de las Cases most arról panaszkodik, hogy soha nem kértek engedélyt tőle, sehol nem említik, honnan vették az ötleteket az iroda kialakításához.
A képeken látni a hasonlóságot, nem lehet véletlen a tárgyak elrendezése, a színhasználat sem. Zoé de las Cases azt mondja, hogy személyes tárgyakról is készítettek másolatot, olyan szuvenírekről, amelyeket utazásokról szerzett. Még a tapétát is lemásolta a cég.
Az Airbnb még nem reagált a vádakra."
Hungary,2015-11-16,Index.hu,https://index.hu/tech/2015/11/16/sajat_eszkozeikkel_segitettek_a_tech_cegek/,Saját eszközeikkel segítettek a techcégek,"A száznál is több áldozattal járó párizsi merényletekre a legnagyobb techcégek is reagáltak. A Facebook bekapcsolta a Safety Check funkciót, azt a szolgáltatást, amelyet eddig a legnagyobb természeti katasztrófák idején aktiváltak. Ezzel a felhasználók egy kattintással jelezni tudják ismerőseiknek, hogy jól vannak. Az elmúlt időszakban több mint négymillióan értesítették barátaikat, hogy jól vannak.
A Safety Check szolgáltatást 2014 októberében kapcsolták be először, azóta ötször aktiválta a Facebook. A legismertebb eset az idei nepáli földrengés után volt. Eddig csak természeti katasztrófa idején kapcsolta be a közösségi oldal, most először használták terrortámadás idején. Emiatt sokan támadják is a Facebookot, mert ugyanezen okok miatt bekapcsolhatták volna egy nappal korábban is, a bejrúti terrortámadás után.
Alex Schultz, a Facebook alelnöke azt mondta erre, hogy egy ilyen bizonytalan, összetett helyzetben, amely nagyon sok embert érint, a Facebook lesz az a hely, ahol a felhasználók megosztják információikat, és itt keresik a szeretteiket is első körben. Munkatársaikkal közösen hozták meg azt a döntést, hogy bekapcsolják a szolgáltatást, hiába nem természeti katasztrófa volt. Mindig kell lennie egy első alkalomnak, és ezekben az bonyolult és érzékeny időkben Párizs volt ez. A jövőben megváltozik a funkció aktiválásának módja, azt akarják, hogy az eszköz mindig elérhető legyen, amikor szükség van rá.
Mark Zuckerberg később kiadott közleményében elismerte, hogy jogosan kérdezik, miért nem a bejrúti terrortámadás idején kapcsolták be, csak ismételni tudta alelnökét.
Az Uber a támadások hírére azonnal kikapcsolta az árazásban azt a funkciót, hogy minél nagyobb a kereslet, annál drágábban lehet kocsit rendelni. Péntek éjjel szinte lehetetlen volt autót rendelni. A cég tanult a korábbi krízisekből, amikor még ilyen helyzetekben is maradt az árazási politikája, ezzel támadási felületet hagyva a kritikusoknak.
Az Airbnb arra kérte a lakásokat kiadókat, hogy nyissák meg otthonaikat azok előtt, akiknek nem volt hova menniük. Arra is kérték a felhasználókat, hogy ha vendégük nem tudja elhagyni Franciaországot az utazási nehézségek miatt, ajánlják fel, hogy ingyen maradhatnak még néhány napot. A cég amúgy pont a hétvégén tartotta Párizsban éves konferenciáját, több mint hatezer dolgozójuk volt a francia fővárosban. A konferenciát persze nem tartották meg a támadások után. Az Airbnb hétvégén külön szolgáltatást indított, amellyel a Párizsban rekedtek könnyebben találhattak maguknak szállást.
A Twitteren kezdett el először terjedni a #PorteOuverte hashtag, ezzel jelezték a párizsiak, hogy otthonukba fogadják azokat, akiknek biztonságban szeretnék tudni magukat. A támadások utáni tíz órában több mint egymillió tweetben jelent meg a #PorteOuverte , ami azt jelenti, hogy átlagosan 7000 alkalommal másodpercenként.
Azokban az eseményekben, amelyek nagyon sok embert érintenek és érdekelnek, a Twitter megmutatta hatalmát. A hatóságok gyakran használják ezeket a csatornákat arra, hogy azonnal elérjék az embereket, sokszor itt jelentenek be először dolgokat, adnak információt a történésekről. Most is ez történt. Emellett a Twitter a támadások után azonnal leállította a hirdetéseket az oldalon.
A Google is próbált segíteni a Párizsban lévőknek, ők ingyenes telefonhívásokat biztosítottak Hangouts szolgáltatásukon keresztül. Két linket tettek közzé, amelyen az Androidot és iOS-t használók felhívhatták szintén Hangoutsot használó ismerőseiket. Nem ez az első alkalom, hogy a Google ezt lehetővé teszi, a nepáli földrengés után is ingyen lehetett telefonálni.
Több nagy telefonszolgáltató is meglépte ezt a hétvégén, a magyar Telenor, a Vodafone és a Telekom is tízezer forintig jóváírja a roamingdíjakat azoknak, akik Franciaországból telefonálnak haza.
Ebben a cikkben a téma érzékenysége miatt nem tartjuk etikusnak reklámok elhelyezését.
    Részletes tájékoztatást az Indamedia Csoport márkabiztonsági nyilatkozatában talál.
Indamedia Csoport"
Hungary,2015-11-16,Index.hu,https://index.hu/gazdasag/2015/11/16/pwc_mindent_felforgat_a_sharing_economy/,PwC: Mindent felforgat a sharing economy,"Jelentősen megváltoztatja a fogyasztói szokásokat a sharing economy, a megosztáson alapuló gazdaság – írja a PricewaterhouseCoopers (PwC) elemzésére hivatkozva a hétfői Magyar Nemzet.
A lap emlékeztet rá: a sharing economy lényege, hogy a felhasználók megosztják egymással kihasználatlan kapacitásaikat, rendszerint weboldalakon keresztül, bizalmi alapon, kiemelt jelentőséget tulajdonítva a személyes interakciónak, közösségi élménynek, törekedve a fenntarthatóságra.
A lap a pénzügyi tanácsadó cég legújabb tanulmánya alapján azt írja, az idetartozó cégek – mint például a magánszállásokat kínáló Airbnb vagy a fuvarszervező Uber – néhány év alatt forgattak fel teljes iparágakat. Osztovics Ádám, a PwC Magyarország üzleti tanácsadási csoportjának vezetője a lapnak azt mondta, az elmúlt évek és a közeljövő egyik legfontosabb globális üzleti trendje és sikertörténete a sharing economy, amely további jelentős hatással lesz életünkre és az üzleti környezetre.
A tanulmány szerint a sharing economy térnyerésénél fontos, hogy csak az eszközhasználatért kell fizetni, és a felhasználónak nem kell vállalnia a fenntartás költségeit. Sikerességük másik oka a méretgazdaságosságukból fakadó jelentős költségelőny. Ugyanakkor a sharing economy cégek működése számos problémát és szabályozási igényt vet fel, például adózás és foglalkoztatás tekintetében szürke zónának számítanak.
A PwC egy korábbi tanulmánya szerint 2013-ban abban az öt iparágban, ahol az új üzleti modell leginkább jelen volt, 15 milliárd dollár árbevételt értek el a sharing economy vállalatok a világon. 2025-re bevételük várhatóan 335 milliárd dollár lesz, ezzel a vizsgált piacok bevételének fele a megosztáson alapuló modellt követő cégeké lesz."
Hungary,2015-11-13,Index.hu,https://index.hu/urbanista/2015/11/13/japan_berelheto_vidampark_spacemarket/,Nem tudja meglepni a barátait? Béreljen nekik vidámparkot!,"Fotó: spacemarket.com
Az Airbnb mintájára létrehozott, csak épp szállás helyett rendezvényhelyszínekre szakosodott Spacemarketre felkerült egy egész japán vidámpark -  olvastuk a Mashable-n . 
Egy gáláns japán 7 millió forintnak megfelelő jenért bérelheti ki a  Japan Monkey Park-ot ringlispílestül, vízicsúszdaástul, mindenestül.  A 2014 elején indult tokiói Spacemarketen 4000 bérelhető helyszínnel egyébként is az extremitásra megy rá: az oldalra felkerült már egy vulkán oldalában található hőforrás, egy templom, de – eddig egyetlen amerikaiként – egy 8000 férőhelyes baseball-stadion is. 
Fotó: spacemarket.com
A Spacemarket leginkább az extrém bulira-, esküvőre- vágyókat célozta meg, de egy japán cégvezető üzleti partnereit is elkápráztathatja egy lakatlan szigeten folytatott tárgyalással. 
Fotó: spacemarket.com"
Hungary,2015-11-10,Index.hu,https://index.hu/gazdasag/ingatlan/2015/11/10/lakaspiac_lakas_afa_ar_ingatlan_alberlet/,Miért nem épít lakást senki?,"Vidéki kisvárosokban vagy még kisebb településeken gyakorlatilag egyáltalán nem épülnek jelenleg új lakások, de ha a kormány tényleg lecsökkentené az új lakások áfáját, azzal az iparág kicsit fellélegezhetne, ráadásul a költözni készülők is több és kicsivel akár olcsóbb lakásból is válogathatnának. Amíg azonban csak beszélnek róla, a fejlesztők halogatni fogják a beruházásokat.
Az őszi tanévkezdés miatt szeptemberben már az egyetemistákat is utolérte sok albérletkereső végzete, tehát hogy az ország több városában és kerületében is harmadával-negyedével nőttek az albérletárak. Bár azoknak talán kicsit nagyobb szerencséje, akik lakást akarnak venni mostanában, de a lakáskeresés még így is elég nagy szívás az árak, és a megfelelő kínálat hiánya miatt.
Hogy mi ennek az oka? Egyszerre elég sok minden.
A munkaerőpiac nagyjából összeszedte magát, az embereknek kezd kicsit több elkölthető pénze lenni, mint a válság alatt, amiből lakásra és albérletre is többet tudnak elkölteni. Ez felviszi az árakat.
Alacsonyak a kamatok és a befektetési célú lakásvásárlás is beindult, ami miatt kevesebb lakást adnak ki bérletbe.
És még azok is lakást akarnak bérelni, akik a devizahitelük miatt mostanában vesztették el a lakásukat.
Ehhez jön még hozzá, hogy júliusban az új szocpol, a CSOK is beindult, ami szintén bővíti a lakásvevők körét.
Budapesten pedig még az Airbnb is drágítja a lakásokat.
Kereslet tehát lenne, ha pedig ennyire drágák a lakások, akkor megéri lakást építeni, mert a magas eladási árból zsíros profitot lehet zsebre tenni, gondolhatnánk.
Lakóházak alig épülnek. A Nokia Networks Magyarország új székháza a főváros VIII. kerületébenFotó: Róka László / MTI
Csakhogy ez az, amiből egyelőre nem sokat látunk. Jelenleg ugyanis Budapest frekventáltabb és gazdagabb kerületein, illetve vidéki nagyvárosok hasonló kerületein kívül még kisebb fejlesztések is alig indulnak. A KSH legfrissebb adatai szerint országosan majdnem 10 százalékkal csökkent a megépített lakások száma tavalyhoz képest. Budapesten 21 százalékkal csökkent a számuk.
Ez nagyjából 500-zal kevesebb megépített és használatba vett lakást jelent, mint tavaly ebben a negyedévben. Erre jön még rá, hogy kétszázzal több lakás is szűnt meg, főleg a kisebb vidéki városokban. Csökkent a használatba vett lakások alapterülete is 2 négyzetméterrel, így 100 négyzetméteres volt egy átlagos új lakás alapterülete.
Hogy a problémát a kormány is érzékeli, azt mutatja, hogy rövid időn belül többször is emlegették, hogy valamikor esetleg csökkentenék az új lakásokra vonatkozó jelenleg 27 százalékos áfakulcsot. Emiatt az építőipari lobbi már évek óta rágja a kormány fülét, de most úgy tűnik, hogy végre meg is hallgatták őket.
De mire lenne elég az áfacsökkentés? Olcsóbb lenne tőle az új ingatlan, vagy csak több helyen kezdenének új építkezésbe? És egyáltalán miért nem épülnek már alapból is új ingatlanok? Ennek próbáltunk utánajárni.
35 millió 100 négyzetméterért: ez alatt csak veszteséggel vághat bele az ingatlanfejlesztő
A lakáspiac kínálati oldala rendesen le van maradva a válság előtti állapottól: amíg 2008 előtt évente 30-40 ezer ingatlan is megépült, addig a válság után a 2013-as mélyponton csak kicsit több, mint 7000 lakást dobtak piacra. És bár 2014-ben már több lakás épült, mint az előző évben, idén eddig nem jöttek túl megnyugtató hírek az építőipar felől.
 
Az Ingatlanfejlesztői Kerekasztal Egyesületénél rákérdeztünk, hogy hol van most az az árszint, ahol még megépül egy új beruházás, és mi az, ami már nem fér bele. Az egyesület válasza alapján 
az olcsóbb környékeken, ahol a telekárak alacsonyabbak, bruttó 320-350 ezer forint/négyzetméter árnál van az a határ, ami felett a beruházó már pluszban tud kijönni. Ez tehát egy 32-35 milliós 100 négyzetméteres vagy egy 16-17,5 milliós 50 négyzetméteres lakást jelent. Ez alatt tehát környéktől függetlenül veszteséges lenne most Magyarországon új ingatlant építeni.
A drágább környékeken, ahol a telekárak is magasabbak lehetnek, még a bruttó 400 ezer forintos négyzetméter ár sem biztosít megtérülést.
Mindezt egyébként az Otthontérkép adatbázisa alapján is láthatjuk: a cikk írásakor szinte egyáltalán nem lehetett új lakást találni az Egyesület által emlegetett árnál olcsóbban.
                                            /* */
                                        
És hogy mi ennek az oka? A Balla Ingatlanirodák elemzése szerint többek között a túl magas áfa és egyéb, fejlesztéseket érintő jelentős költségek. A vállalkozók konkrétan arra panaszkodnak, hogy nagyon megemelkedtek a költségek, az anyagár, a munkadíjak, az engedélyezések árai, melyek miatt sokszor nem éri meg belevágni a fejlesztésekbe.
Több lakás lesz, ennyi biztos
Arról, hogy ezen segítene-e egy áfacsökkentés, nem sok konkrétumot tudunk, és a szomorú hír az, hogy nem is fogjuk megtudni, mert az adatok alapján az látszik, hogy áfacsökkentéssel együtt vagy nélküle is fellendülés lesz, tehát több új lakás fog épülni. Viszont azt ilyenkor nem igazán lehet pontosan megmondani, hogy mekkora arányban épülnek majd lakások az áfacsökkentés hatására, és mekkora azoknak a lakásoknak az aránya, amik amúgy is megépültek volna.
Az Index által megkérdezett szakértők véleménye alapján két dolgot lehet biztosra mondani:
az áfacsökkentés miatt nőne a választék az ingatlanpiacon, mert sok olyan beruházás beindulna, amit jelenleg nem éri meg beindítani. A csökkentés mértékétől függően még az is elképzelhető, hogy csökkenne a lakások ára is.
az áfacsökkentés emlegetése arra ösztönzi a lakásfejlesztőket, hogy ideiglenesen elhalasszák a tervezett projektjeik beindítását. Az építőiparban évek óta várják az áfacsökkentést, és ez a várakozás a sertésáfa csökkentésének hírére még komolyabbá vált. Az, hogy most már Varga Mihály is beszélt róla, azt jelenti, hogy most már tényleg mindenki halasztgatni fogja a fejlesztéseket, amennyire csak tudja.
Az építőiparban nagy a feketézés aránya a gazdaság más ágazataihoz képest, az viszont azt nem tudjuk, hogy az áfacsökkentés miatt mennyit fehéredne az üzlet. Az sem mindegy, hogy mekkora a piacon most a valódi kereslet az új lakásokra. Az is lehetséges ugyanis, hogy pillanatok alatt elkapkodnák az új lakásokat, de az is, hogy a potenciális vevőknek teljesen megfelelnek a pár éve épült lakások is. 
Fotó: Balogh Zoltán / MTI
Az Ingatlanfejlesztői Kerekasztal Egyesület szerint bár a többségnek nem fontos, hogy használt vagy új építésű lakást vásárol, 10-15 százalék kizárólag az utóbbi kategóriában nézelődik. Szerintük az újépítésű lakások aránya mindössze 5 százalék, ami amellett, hogy nem elégíti ki a keresletet, a magyarországi lakásállomány strukturális problémáit is jól mutatja.
Az elavuló lakásállomány szinten tartásához a lakásépítések számának országosan el kéne érnie az évi 30-35 ezret.
Az egyesület szerint az áfa csökkentése alapvetően inkább a kínálat bővülését eredményezné, és kevésbé az árak csökkenését, ugyanakkor az új lakások piacra dobása közvetve csökkentené az új és a használt lakások árát is.
Több vagy kevesebb áfa?
Több iparági szervezet szerint ráadásul az áfacsökkentés még csak azzal sem járna együtt, hogy adóbevétel esne ki a költségvetésből.
A Társaság a Lakásépítésért Egyesület számításai szerint három csatornán keresztül jönne vissza az a pénz, ami az áfacsökkentés miatt kiesne a költségvetésből:
Több szja jönne be: az egyesület szerint egy lakás megépítése 4 új munkahelyet hoz létre az építés időszakában, ami 40 ezer új munkahelyet jelentene 10 ezer új lakás esetén. ""2013-ban az építőiparban dolgozók átlagos bruttó bére 177 ezer 680 forint volt, ebből számolható, hogy plusz 10 000 lakás megépítése a keletkező új munkahelyek folytán csak szja soron több mint 13 milliárd forint költségvetési bevételt eredményezhetne"" - számoltak.
Kevesebb lenne a közmunkás: az építőipar jelentős részben végzettséget nem igénylő betanított segédmunkások számára kínál munkalehetőséget, az új munkahelyek a közmunkaprogramban az első lépéseket megtévő embereknek nyújtana újabb előrelépési lehetőséget akiknek immár nem az állam adná a fizetést hanem a piac, így tehermentesítené a költségvetést a közmunka után fizetendő terhektől.
Több illeték jönne be a használt lakások kereskedelmének fellendüléséből: az egyesület szerint az áfa csökkentése a lakásépítések számát növelné jelentős mértékben, ez pedig közvetve hatna az új és a használt lakások árára, azok csökkenésének irányába. Ebből illeték formájában a költségvetésnek is bevétele lenne.
Romhányi Balázs, a Költségvetési Felelősségi Intézet Budapest ügyvezetője az Index kérdésére ugyanakkor azt mondta, az, hogy öt százalékos áfa mellett nem esik ki bevétel a költségvetésből, nagyon valószínűtlennek tűnik. 18 százalékos áfánál is ötven százalékkal kéne nőnie a legális forgalomnak ahhoz, hogy 2016-ban legalább annyi áfa jöjjön be az építőiparból, mint 2015-ben.
Meglehet, hogy ezek a csatornák működni fognak, ugyanakkor az egyesület becslése egy-két helyen elég optimistának tűnik. Amíg ugyanis például 2008-ban 308 ezren dolgoztak az építőiparban a KSH adatai szerint, addig 2014-ben 258 ezren, miközben 2008-ban 36 ezer, 2014-ben pedig csak 10 ezer lakás épült. Az arányokból tehát kicsit túlzónak tűnik a 40 ezer plusz munkahely.
Az sem túl valószínű, hogy minden közmunkából érkező megkeresi majd a 2013-as átlagbért, ráadásul az iparágra rálátó forrásunk szerint olyan képzetlen munkaerőre, amilyet a közmunkások jelentenek, csak nagyon korlátozott számban lesz szükség, ha az iparág fellendül.
Kinek segít a kormány?
Az áfacsökkentés tehát segíthetne az iparágnak, viszont az is tény, hogy ezt bármely más iparág is elmondhatja magáról, hiszen a világbajnok magyar áfaterhelés egyik iparág szereplőinek dolgát sem könnyíti meg túlzottan. Az építőipari áfacsökkentés az új építésű lakások esetében viszont kifejezetten a magas keresetűeknek kedvezne első körben, és a használt lakások kínálatának bővülésén keresztül is inkább csak a gazdagabbak járnának jól, hiszen a magasabb árkategóriában bővülne inkább a választék.
Eladó lakás a budapesti Madách-házak egyik épületébenFotó: Jászai Csaba / MTI
Más lehetőségek is lennének persze a élénkítésre. Az illetékcsökkentés, vagy a felújítások támogatása is opció lenne, de egyelőre semmit nem tudni arról, hogy a kormányzat az áfacsökkentésnek miért pont ezt a formáját emlegeti. A helyzet így az, hogy egyelőre csak találgathatunk, miközben optimális esetben már rég egy kormányzati hatástanulmány alapján kéne folynia a vitának az iparági szereplők és a kormány között. Közben a fejlesztéseket már csak azért is halasztgatják, mert esély van arra, hogy tényleg lép a kormány."
Hungary,2015-10-15,Index.hu,https://index.hu/urbanista/2015/10/15/ezert_nem_kapsz_alberletet/,Ezért nem kapsz albérletet,"Gabriel álnevű olvasónk Jakab Andor szellemét szabadította ránk a siralmas budapesti albérlethelyzetről írt értekezésével. Saját személyéről annyit árult el, hogy:
Több évig foglalkoztam ingatlanok hasznosításával, mint vállalkozó.
Egyben kifejtette, hogy a bonyolult, komplex problémáért (mármint az egyre megfizethetetlenebb fővárosi albérletekért) távolról sem kizárólag az Airbnb okolható. 
Akkor át is adom a szót Gabrielnek, aki külön hangsúlyozta, hogy nem ingatlanközvetítőként okosodott ki a pesti lakásbiznisz aranyhalakban és bálnaürülékben dúskáló óceánjában:
Azért nem találsz kiadó lakást Budapesten, mert  Jolán néni, a kommunisták, a kapitalisták, a turisták meg Mark Zuckerberg is nehezíti a helyzetedet. Nem beszélve az adókról, a főnöködről, a könyvelőjéről, az igényeidről és a terveidről. Mindezt tetézik a jogaid és a kedves kis gügyögő bébiket váró családok. Akkor lássuk sorban:
                        Budapesten szeretnél lakni!
És még sokan mások. Az urbanizáció egy rendkívül erős, globális trend. ENSZ-kutatások szerint 2050-ig a fejlett világ népességének 86 százaléka él majd városokban.
Lehet, hogy katasztrófa lesz a vége, de jelenleg a munkahelyeket, szolgáltatásokat kínáló városok beszívják a vidéki lakosságot.
Az agglomerációból is megindult a visszaáramlás, mert ugye nem túl kellemes órákat ülni a dugóban,
vagy a buszon, és még drága is. Budapest mindezek felett egyre erősebb nemzetközi vonzerővel rendelkezik, amiért nemcsak a belföldiekkel, de a jobb éghajlatért, finomabb kajáért, olcsó szolgáltatásokért, alkoholért, a város varázsáért, életminőségért, barátért vagy barátnőért idetelepülő expatokkal, illetve befektetőkkel is meg kell küzdeni.
A bérurak, a kommunisták, a kapitalisták, meg az igényeid!
Mindenki hozzájárult a budapesti lakásállomány jelenlegi, nagyrészt csapnivaló állapotához.
A XIX. század második felére eső elképesztő fejlődés hatalmas panamái során épült rossz adottságú, kis telkekre összezsúfolt bérházaiban a sötét, gyenge színvonalon kialakított körfolyosós lakásokat csak tovább rontották a kommunizmus leválasztásai és az épületkarbantartások elhanyagolása.
A bérházak fele a Központi Statisztikai Hivatal adatai szerint még 1945 előtt épült, és akkor sem volt szempont a minőségi lakókörnyezet.
A 2008-as válság után pedig az újabb ingatlanépítési láz torpant meg - a befektetők jobb esetben visszafogták magukat, rosszabban pedig lehúzták a rolót. Érthető, hogy nem szereted a gangos ház földszinti, ázott, penészes sarki lakásást, de abból azért még mindig van kínálat.
Kevés az eszkimó, de a fóka is kevés!
A bérlakáspiac nagyon szűk, a teljes lakásállomány kb. nyolc százalékát teheti ki a Habitat for Humanity felmérése alapján.
Rengeteg  – a magyarországi viszonyok között is – átlagos jövedelmű, magánszemélyek által tulajdonolt lakás. Ezek a tulajdonosok legfeljebb a családjukkal laknak az ingatlanjaikban, de az egy szem lakásukon kívül nincs mit bérbe adniuk. 
Ez az arány viszont azt is magával hozza, hogy bármennyire is nehéz bérlakást találni, tulajdonképpen bérlő sincs elég. Hiába tűnik mindez látszólag ellentmondásosnak, de mivel nagyon sokan laknak a saját, vagy a szűkebb családtagjuk tulajdonában, ők értelemszerűen nem is keresnek albérletet.
A gépezet tehát nem pörög rendesen, hiszen nincs se komoly választék, se kellő számú és strukturált érdeklődő.
Mint valami pocsék, de egyetlen étterem a pusztában, ahova azért bekóvályog néhány vendég, mert kegyetlenül éhes, és kénytelen-kelletlen nagy pénzeket kifizet a rossz szájszagú pincérnek az állott halért.
Mark Zuckerberg beavatkozott!
A tulajdonos, aki éppen egy élet munkájával megszerzett jószágát viszi a vásárra, legszívesebben egy ismerős, leinformálható embernek adná ki a lakását.
Vagy egy ismerős ismerősének. De még egy ismerős-ismerősének-az ismerősének is sokkal szívesebben, mint egy vadidegennek.
A bérlakások egy része ki sem kerül a piacra, mert a közösségi oldalakon hipp-hopp elkelnek,
hiszen több százan értesülnek a lehetőségről. Nem kell felhívni senkit, nem kell egy kávézó homályában a nagybácsi fülébe súgni, hogy van egy tuti kiadó lakásom, a hír mégis eléri a baráti-rokoni kört.
Kevés a fizetésed!
Nemcsak a kizsákmányoló kapitalista munkaadó és az alacsonyabb termelékenység miatt, de valahonnan elő kell teremteni a GDP 52 százalékát kitevő újraelosztást, ugyanis az Eurostat szorgos statisztikusai szerint, állampolgárként ennyit dobunk be jövedelmünkből a közösbe, állambácsinak. Igazán csodálatos, hogy jövőre csak 15 százalékos lesz az SZJA, de alapjaiban semmi sem változik.
Te és a munkaadód összességében a nettód száz százalékát fizetitek be az államnak. Szóval, nem túl jó a béred, és egyszerűen nem elég arra, hogy egy piaci árú bérlakást kifizess.
A munkáltatód segítene, de megfingatják!
A nagyfőnök elégedett veled, nem is olyan rossz fej, és bevállalná, hogy támogatja a lakhatásodat. Adna havi ötvenezret.
Aztán telefonál a könyvelő, hogy ez szép ötlet, jó ötlet, de a büdös életben nem tudja költségként leírni,
és a kedves cégvezető legyen szíves erre társadalombiztosítási és munkaadói járulékot fizetni, a kedves kolléga pedig SZJA-t, nyugdíj- és egészségbiztosítási járulékot, meg egy csöpp munkavállalói járulékot még, és így kb. egy százasból már meg is oldották a kérdést.
A támogatást nem kapod meg, de felajánlanak helyette Erzsébet-utalványt, amivel elutazhatsz két hétre Berénybe, a nudista strandra.
Jolán néni dilemmázik!
Nézzünk egy korrekt tulajdonost. Jolán nyugdíjas özvegyasszony, tele van energiával és mikrovállalkozóként virágokat is kötöget. Kelenföldön lakik egy társasházban. Férjével negyven év melóval összekapartak még egy másfél szobás, 50 négyzetméteres, 19 milliós ingatlant a VII. kerületben. Két évvel ezelőtt vették. Ma már nem kapnák meg ennyiért.
A lakást adózott jövedelmükből vásárolták, tehát az árát egyszer már befizették adóban. Illetékre, ügyvédre, apróságokra ráköltöttek még egymilliót. A tulaj szeretne a 2,5-3 százalékos állampapírhozam felett keresni, és szerény 6 százalékot zsebre tenni (ami igazából csak öt százalék, mert lesznek üres hónapok, meg karbantartás). Ez havi nettó százezer forint.
Ötvenet az unokájára költene. Csupán a pénzéhes kerületi önkormányzatnak be kell fizetnie évi 93 ezer forintot, mert kiadja a lakását. A havi bérleti díj máris 108 ezer forintra ugrott.
De Jolán néninek a NAV felé a bérleti díj 27 százalékát (90 százalékának a 16 százalékát, mint SZJA-t és 14 százalék EHO-t) is be kell fizetnie. Ahhoz, hogy a százezer összejöjjön, 148 ezer forintért kellene végül kiadnia a kérót.
Ez a budapesti nettó átlagbér háromnegyede. A bérlő maradék negyed pénze mehet kajára, piára, nőre/fiúra, szórakozásra.  A bérleti díj harmada adóba betolva.
Ugye, milyen életszerű? Mivel az bérlakások legalább fele feketén van kiadva, vajon mekkora lukat ütne a költségvetésben, ha nem néhányan fizetnének 33 százalékot, hanem mindenki tizenötöt?
Jolán nénit is megfingatják!
Jolán néni még nem is sejti, hogy a kisvállalkozók kedvezményes adózói köréből azonnal kivágják, amint kiadja a lakását.
De kérem, én csak egy virágkötő kisvállalkozó vagyok, mi köze ennek a lakáskiadáshoz??!!
habogja a NAV-nál, ahol a segítőkész ügyintéző az állását kockáztatva a fülébe súgja:
Ne haragudjon Jolán néni, én sem értem.
Korábban a biztosítási ügynököket is kizártuk a kedvezményes adózásból, de nekik már szabad a pálya. Egyszer talán Jolán nénit is eléri ez a szerencse.
Addig is, ha megbízik valakiben a családból, adjon neki haszonélvezeti jogot, és menjen az ő nevén a kiadás.
[Ennek a konstrukciónak viszont van némi földhivatali költsége, még több ügyvédi költsége no meg az illeték, és azért egy kamu haszonélvezeti jogot nem feltétlenül vállal be a rokonságból bárki is olyan nagyvonalúan, mint minden február 29-én a fikusz meglocsolását. - D.G.]
 Jolán néninél felmegy a pumpa, és ezek után vagy
bezárja az ajtót és üresen hagyja a lakást, vagy
egyetemista unokaöccsét befogadja, akinek elég csak a rezsit kifizetnie, vagy
családon belül baráti díjért feketén kiadja, vagy
meghirdeti és kiadja idegennek feketén százezerért.
Látható, hogy csak az utolsó esetben kerül ki egyáltalán a kiadó lakás a nyílt piacra – igen kicsi eséllyel.
Az állam elveszi a pénzed, a főnököd pénzét, és odaadja valakinek, akinek nincs rá szüksége, hogy vegyen magának egy nagyobb lakást!
Kell ingyen pénz? Naná. Kinek nem. Ha van gyerek, kapsz ingyen pénzt lakásra. Minél több a kis poronty, annál többet. Néhány misit. Pesten akár tíz négyzetméterrel nagyobb lakásba is költözhetsz, ha megfelelő számú utódokat szülsz / nemzel.
Meg ha van elég pénzed ahhoz, hogy a vételár döntő részét előteremtsd, vagy stabil munkahelyedről havonta bejön az elegendő nettó egy hitelhez.
Nemcsak az a gond ezzel, hogy ezt a pénzt azoktól veszik el, akik dolgoznak, vállalkoznak, és azok kerülnek hátrányba, akik tudatosan, a lehetőségeikhez mérten tervezték a családot, hanem az is, hogy nem azokhoz kerül a támogatás, akiknek a legnagyobb szükségük lenne rá.
Ahelyett, hogy sok szegényebb ember havi néhány tízezer forintos támogatást kapna például ahhoz, hogy lakbért fizessen, sokkal kevesebb, jobb helyzetű ember kap pár milliót, amiből vehet egy kicsit jobb lakást, mint amit megengedhetne magának.
Ők sem bérlőként, sem kiadóként sem fognak megjelenni, ezzel is tovább szűkítve a piacot.
Bent maradhatsz a lakásban!
A birtokon belül lévő bérlő jogai annyira erősek, a bíróságok pedig olyan rosszul működnek, hogy évekig tarthat kiperelni a nem fizető lakót, a tartozás behajtása pedig nagyjából esélytelen.
Ha a tulajdonos pár kopasz segítségével rövid úton rendezné az ügyet, akkor a börtönt kockáztatja.
Okos tulajdonos ezért közjegyzői okiratot készít, hogy a végrehajtás simán menjen. Okos bérlő pedig megtámadja az okiratot. Ezt a rizikót sokan nem vállalják be, inkább nem adják bérbe a lakásukat. Ezzel szemben, ha egy szállodában nem fizet valaki és nem hajlandó távozni sem , a tulajdonos rendőrt hív, bemennek a szobába, megszakítják a szexuális együttlétet, kihajítják a kedves vendéget és a cuccait a folyosóra, és jegyzőkönyvet vesznek fel. Ha a kuncsaft pedig nem hajlandó fizetni az extra tartózkodás árát, eljárás indul ellene.
Kiadták turistáknak!
A mostanában sokat emlegetett apartmanoztatás csupán egyetlen ok a sok közül, ami szűkíti a lakásbérleti piacot, ráadásul csak egy földrajzilag nagyon behatárolt kört és bizonyos lakástípusokat érint. Fontos, de semmiképp sem az egyetlen tényező, ami a kiadó lakások általános drágulásához hozzájárult.
Amíg ebben az országban minden tevékenykedő ember szét van adóztatva, addig egy szálláshelyre egyetlen saját tulajdonú ingatlannál magánszemély esetén csak évi kb. negyvenezer forint a központi adóterhelés szobánként, plusz az idegenforgalmi és önkormányzati adók.
Ha valaki több ingatlannal, vagy bérelt ingatlannal, vagy vállalkozóként működik, akkor simán tízszer ennyi adót, vagy még többet is fizethet egyetlen szobára vetítve – ugyanarra a tevékenységre.
Noha rengeteg munkával jár a turistáztatás, de a kedvező adó, a birtokjoggal nem rendelkező szállóvendég és az élmény kedvéért sokak racionális döntése az apartmanoztatás, még akkor is, ha a gyenge hónapok és a magas állandó költségek (rezsi, fogyóeszközök, takarítás) miatt végül egy fillérrel sem nem keresnek többet, mint egy sima bérbeadással.
Valószínűleg van megoldás, és valószínűleg soha nem fog megtörténni
Egy ortopéd struktúra, rendszerszintű problémákkal kényszerít bérlőket és bérbeadókat méltánytalan helyzetbe, és rombol tovább egy amúgy is beteg piacot.
Azt gondolom, a bérlők és bérbeadók érdekei közösek: tisztább viszonyok, korrekt feltételek, normális működés, pörgő piac.  A maszatolás, és egy-egy problémás pont csiszolgatása nem fog segíteni senkin.
Egy élhetőbb lakásbérleti környezet kialakításához ugyanakkor radikális és több ponton egyszerre beavatkozó, mélyreható változásokra van szükség. A megvalósulásuk realitását nullának látom, pedig jó lenne:
Mindenfajta 
lakástulajdon szerzésére irányuló állami támogatás megszüntetése, a források átirányítása a szegényebbekhez,
diákoknak, pályakezdőknek lakbér-támogatás és szociális lakásépítések,
a lakhatási támogatás legyen költségként elszámolható, a munkáltatót és a munkavállalót ne terhelje semmilyen további adó vagy járulék,
egységes, bevétel-alapú ingatlanhasznosítási, maximum 15 százalékos adó (kb. ennyit bír el a kereslet-kínálat), amiből 5 százalék az illetékes önkormányzaté (Mindez természetesen egyszerű, egykapus, webes ügyintézéssel.),
a hasznosított lakásingatlanokkal kapcsolatos minden más adó eltörlése,
a lakásbérbeadás ne üthesse ki a kisvállalkozásokat a kedvezményes adózás köréből,
A bérlők birtokvédelmi jogainak drasztikus visszanyesése.
Köszönjük Gabriel. Várjuk a kommentelői észrevételeket."
Hungary,2015-10-12,Index.hu,https://index.hu/urbanista/2015/10/12/befektetok_uraljan_a_belvarosi_ingatlanpiacot/,Magyar befektetők verik fel a belvárosi ingatlanárakat,"Egy eladó lakás a pesti belvárosban. A fotót már lenyúltuk egyszer a  tegnapi salátához is, de annyira klassz, hogy megtesszük még egyszerFotó: Otthontérkép
Még mindig a befektetők nyomják felfelé az árakat a tágan értelmezett belvárosban (V., VI., VII. kerület), de állítólag most már nem sokáig. A Balla Ingatlanok frissen kidobott helyzetjelentése szerint a háttérben a brókerbotrányok miatt elbizonytalanodó kisbefektetők és a rövid távú lakáskiadás állt, de most már lassulás várható. A helybeli ingatlanosokat kérdezték a helyzet alakulásáról, én meg szokás szerint kimazsoláztam az érdekesebb pontokat:
vannak utcák és lakástípusok, ahol az elmúlt fél évben akár harmadával is emelkedtek az árak.
az elmúlt időszakban egyértelműen a – nagyobb részben a magyar, húsz százalékban a külföldi – befektetők domináltak a belvárosi ingatlanpiacon: a vásárlóknak akár kétharmada is befektetési céllal vett az előző fél évben ingatlant. Ennek két oka van szerintük:
az ingatlanpiaci befektetés divattá vált, 
az év első felében bizonytalanná váló egyéb pénzügyi termékekhez képest az ingatlan, mint klasszikus befektetési forma az emberek számára sokkal biztosabb megoldásnak tűnt.
Ez persze nem a legjobb hír azok számára, akik otthon céljára vásárolnának lakást, és nem csak az emelkedő árak miatt. A befektetők és a saját célra lakást vásárlók között viselkedésüket tekintve ugyanis óriási a különbség. Amikor egy-egy ingatlan a piacra kerül, a befektető azonnal döntést tud hozni, rendkívül gyorsan reagál. Ezzel szemben, aki otthont vásárolna magának, az meg szeretné azt nézni kétszer-háromszor, megbeszélni a családdal, hozni egy megfontolt döntést, mozgósítani az elérhető pénzügyi tartalékokat, ami akár hetekig is eltarthat.
A befektetők azonban, az ingatlanosok beszámolói szerint:
akár 5-6 perc alatt, a helyszínen döntést hoznak, ha megtalálják a megfelelő ingatlant.
Ez azt is jelenti, hogy ha megjelenik egy jó lakás az ingatlanpiacon, arra azonnal lecsapnak. Így az otthont vásárlók komoly hátrányban vannak, illetve kénytelenek kapkodni a befektetők miatt.
Ez a helyzet az eladók számára ugyanakkor rendkívül kedvező, hiszen gyorsan tudják értékesíteni ingatlanukat. Ma egy jó helyen lévő, jó állapotú, jól beárazott lakás azonnal elkel a pesti belvárosban. Ugyanakkor a nagy befektetői lendület ellenére a túlárazott ingatlanokat most sem lehet eladni. Sokan abban bíznak, hogy jönnek a külföldi befektetők, akik majd jó áron megveszik a túlárazott lakásukat, azonban azzal nem számolnak, hogy ezek a befektetők sokkal racionálisabb döntést hoznak, mint a saját otthont vásárlók, így az eladóknak esélyük sincs az indokolt, piaci árnál drágább ingatlanjuk eladására.
A befektető csak akkor dönt és fizet azonnal, ha egy jól árazott ingatlannal találkozik.
Mi lesz a befektetési céllal vásárolt lakásokkal?
Ahogy a Balla Ingatlanok közleménye fogalmaz, ""nagyobb részük úgynevezett rövid távú bérbeadásban kerül hasznosításra"", vagyis megy az Airbnbre. Emiatt aztán kevés az albi a piacon, és ami van, az is nagyon drága.
Kiadó lakások és a bérleti díjak a belső kerületekben - részletekért kattints a térképreKép: Otthontérkép
Ami a jelenlegi bérleti díjakat illeti, egy korábban 100 ezer forintért kiadható ingatlanért most könnyedén megkap a tulajdonosa 130-150 ezer forintot. Az ár persze függ az elhelyezkedéstől és lakás egyéb paramétereitől, például a felszereltségtől. A bérlők általában a kisebb lakásokat keresik, melyekért a körúton belül a VI. és VII. kerületben átlagosan 80-150 ezer forintot kell havonta fizetniük, míg aki kétszobás lakást szeretne kivenni, az 100-160 ezres árral kalkulálhat.
Mennyibe kerülnek?
A VII. kerületben 300 ezer forintnál indul a négyzetméterár a még elfogadható minőségű lakások esetében. A szórás jelentős, hiszen akadnak olyan részei Erzsébetvárosnak, melyek kevésbé preferáltak, míg például  a bulinegyed környéke rendkívül felkapott. Itt az említett minimumárnak a duplájával találkozhatunk, sőt a legjobb lakások 800-900 ezer forintos négyzetméteráron kelnek el. Jellemzően a kisebb és közepes méretű lakások árai emelkedtek jobban, a nagyobb alapterületű ingatlanok esetében mindössze 5-10 százalékkal nőttek az árak, és nem is várható, hogy a jövőben ezek tovább emelkednének.
A VI. kerületben a körúton belül komolyabb az áremelkedés: itt 350 ezer forintnál indulnak a négyzetméterárak, ez alatt semmiféle ingatlant nem lehet vásárolni. A felújított társasházak esetében viszont már mindenképpen 500 ezer forint feletti árakra számíthatunk. 
Az V. kerület azonban még ennél is drágább, itt 400-450 ezer forintnál indulnak az árak, de egy dunai panorámás ingatlanért négyzetméterenként akár egymillió forintos árat is elkérnek a tulajdonosok. Az árak azért magasabbak errefelé, mert az V. kerület mindig is sláger volt. Ráadásul csak fele annyi eladó ingatlannal találkozhatunk, mint a VI. kerületben, holott utóbbinak a területe kisebb. Ennek oka, hogy itt rendkívül sok hivatal, iroda található, melyek sok területet elfoglalnak, így a lakóingatlanok száma összességében kisebb. 
Balláék szerint most ősszel megtörhet az elmúlt fél évben jellemző lendület, hiszen véget ért a turisták és az egyetemisták nyári rohama, így mostantól egy kissé megnyugvó ingatlanpiacra számíthatunk, jövőre pedig visszaáll a korábbi rend, a nagyobb kilengések nélküli piac."
Hungary,2015-10-08,Index.hu,https://index.hu/tudomany/2015/10/08/a_mai_gyerekek_100_evig_dolgozhatnak/,A mai gyerekek 100 évig dolgozhatnak,"Rohit Talwar jövőkutató szerint a mai gyerekek akár 100 éves korukig is dolgozhatnak, és 40 különböző helyen is dolgozhatnak életükben.
Fotó: Frederick Florin
Talwar, aki cégeknek segít felbecsülni, hogy fog kinézni a világ a következő 5-50 évben, oktatási vezetőkkel beszélgetett arról, hogy milyen gyorsan változik a világ, és hogy milyen világra érdemes felkészíteni a gyerekeket.
Talwar úgy látja, hogy növekszik a születéskor várható élettartam, de ezzel párhuzamosan a robotizálás és az egyre fejlettebb szoftverek aránya is. Emiatt a mostanában született gyerekek munkája a jövőben várhatóan sokban különbözni fog attól, amit ma ismerünk.
A kutatások szerint a ma létező munkahelyek 30-80 százaléka a következő 10-20 évben teljesen eltűnhet az automatizálás miatt. Ez legalább akkora törést hozhat a munkaerőpiacon, mint az ipari forradalomé; nem lesz meglepő, ha a neoludditák hasonlóan reagálnak majd a változásokra.
Talwar a sharing economy, az erőforrás-megosztásra alapuló gazdaság előnyeit is elmagyarázta.
Lehet, hogy nappal részmunkaidős sofőrként dolgozol az Ubernek, az Airbnb-n béreled ki a hálószobádat, és az Amazonnak adod ki a szekrényed rakterét, ha nem éppen nekik végzel kiszállítást, vagy tárolod a csomagküldő drónjaikat. [...] A sharing economy megoldásai egyre elterjedtebbé válnak. Gondolkodnunk kell ezen, és ki kell találnunk, milyen képességekre lesz szükségünk, hogy az emberek továbbra is munkaképesek maradjanak.
– mondta Talwar.
Mivel a munkakörök és foglalkozások teljesen át fognak alakulni, illetve megnő a várható életkor is, Talwar elképzelhetőnek tartja, hogy egy gyereknek akár 40 különböző munkahelye lehet, 10 különböző pályán, és akár 100 éves korukig dolgozhatnak.
Gyémántvágó műhely Namíbiában
 Viszont fontos lenne kitalálni, hogyan készítsék fel erre a diákokat, már gyerekkoruktól fogva. Talwar szerint a vezető döntéshozóknak tisztában kell lenniük vele, hogy az oktatási rendszernek folyamatosan változnia kell, hogy lépést tarthasson a megváltozó körülményekkel."
Hungary,2015-10-07,Index.hu,https://index.hu/urbanista/2015/10/07/az_eladoknak_is_elment_az_eszuk/,Az eladóknak is elment az eszük?,"Pár hete egy cikkben a pörgő budapesti lakáspiacon elkövetett vevői őrültségekről írtunk. Péter keresztnevű olvasónk szakközgazdászi alapossággal gyűjtötte össze a másik oldalnak, az eladóknak és az őket kiszolgáló ingatlanosoknak a baromságait.
Értekezését egy helyen különvéleményeztem, a kommentelők is bátran tegyék meg.
Pusztán arra kérnék mindenkit, hogy igyekezzünk civilizált hangnemben bírálni, hiszen társadalmi munkában készítette el olvasónk írását, megérdemli a kellő tiszteletet.
Nemrég hozott le az Urbanista egy cikket, amely azzal a témával foglalkozott, hogy nagy valószínűséggel a vevőknek elvette az eszét a nagy ingatlanvásárlási láz.
Értelemszerűen adódott ezek után, hogy beszéljünk az eladókról is. Talán ők még ludasabbak ebben a kérdésben, mint a vevők, vagy a Ludas Matyi. Remélhető csak, hogy az eladók nem ellenségei saját maguknak.
Lássuk, hogy szerintem mi mindenben lehet jó nagyokat tévedni az eladói oldalon:
1) A kereslet térnyerésének hibás általánosítása
Azért, mert felment egyes belvárosi lakások ára az Airbnb áldásos közreműködésének következtében, ezt általános tendenciaként nem szabad felfogni. Hiba lenne összekeverni a vállalkozási célra, azaz idegenforgalmi célú szálláshelyre vonatkozó keresletet, a lakóingatlanok hosszútávú üzleti célú bérbeadásával diákoknak, saját ingatlantulajdon nélkülieknek.
A jellemzően egyetemistáknak, főiskolásoknak bérbeadható lakások vásárlásánál arra is kell figyelni, hogyan változik a diákok keresleti célú állománya. A tanulmányok befejezésével csökken, az új beiratkozásokkal pedig nő a potenciális keresleti állomány.
Azonban a felsőoktatási férőhelyek számát is figyelni kell. Az pedig szépen csökken.
Ha a kínálat nőni fog, a kereslet csökkenni, akkor semmi nem indokolja a lakásbérleti díjak közép/hosszútávú növekedését.
Sőt, a bérek sem nagyon fognak nőni, hiszen nincs infláció. A 20 millió forint alatti panelek és téglaépítésű lakások ára nőhet. Az efölötti kategóriákban is próbálkoznak az áremeléssel, de minden elfogadható ok nélkül. Nem szabad azt sem elfelejteni, hogy a keresletnek nem csak mennyiségi, hanem minőségi oldala is van.
Ramaty állapotú ingatlant nem vesz senki drágán. Két ok miatt: ha rendesen felújítja máris veszít rajta, mert nem tudná eladni bekerülési áron. Ritka az, hogy magának a lakásnak az állaga pocsék, azonban a ház és a környezete kifogástalan. A lakás árával a környéket is „megvesszük” valamilyen mértékben, de nem feltétlen az egész kerületet. Na, ez utóbbinak az árbeli arányát is túlbecsülik az eladók.
2) A Vevőknek nincs hivatalos értékbecslésük a lakásukról
Miért? Két oka van: részben azért, mert pénzbe kerül, részben azért,mert az ingatlanközvetítők nem tudják azzal az eladókat kiszolgálni. Akkor honnan lesz nagyjából korrekt árcentrumuk?  Tévesen a környék kínálati irányáraiból indulnak ki!
3) Jelentős az eltérés a kínálati és az értékesítési ár között
Az Otthontérkép.hu -n erről kapunk tájékoztatást. A különbözet igen jelentős is tud lenni. Jellemzően a budai kerületekben nagy ez. Akár a 80-100 e Ft/négyzetmétert is eléri. Ez igen nagy szóráshoz vezethet!
4) Az Eladók jellemzően kényelmesek, vagy lusták
Úgy is lehetne fogalmazni, hogy más „eszközével” akarják elnáspángolni a csalánt.
Azaz, nekik semmi sem drága, amikor a saját drága idejüket akarják kiváltani a közvetítők alkalmazásával. Pedig az eladók is ugyanoda tudják felrakni a hirdetéseiket, (sőt, mivel tulajdonosok, erre még több specializált lehetőségük is van), mint az ingatlanközvetítőknek.
Félrevezetnek az ingatlanközvetítők azzal, hogy a díjukat nem a vevőknek, hanem az eladóknak kell megfizetnie!
Egy fenét. A vevő pénzéből fizeti ki az eladó is az ingatlanost. Míg külföldön tisztában vannak azzal, hogy a közvetítői díj, a saját kényelmük díja, így azt nem is a vevővel akarják megfizettetni. Igaz, az ottani bérek meghatározzák a gondolkodást, a létet, hiszen erre meg is van a fedezetük. Nálunk azonban az eladók a közvetítői díjat nem így fogják fel, amelyhez a közvetítők is segítséget nyújtanak.
Majd „mi” szerzünk olyan nagyvonalú vevőket, akik a díjunkkal megemelt árat is kifogják fizetni. Azaz, ezzel már el is térítették a keresleti és kínálati árakat az egyensúlyi ártól. Ráadásul az államnak fizetendő illeték is nő, mert az árat növeli az ingatlanközvetítő díja.
5) Nem található megfelelő árazási algoritmus az interneten
Pedig
mivel az ingatlanközvetítők jelentős többsége a munkanélküliség elől menekül ebbe a szakmába,
és így nincs értékbecslői képesítésük,nem igazán veszélyeztetnék ezzel sokak megélhetését azok, akiknek van ilyen lehetőségük és módszerük.
Így talán megalapozatlan az ingatlanos szaksajtónak azon érdeke (ha van ilyen egyáltalán), hogy ne kerüljön ki valamiféle árképző algoritmus az „amatőrökhöz”, azonban valószínűbb, hogy nem is rendelkeznek ilyesmivel.
Háromféle modell ismert: összehasonlító ár, újraelőállítási ár, jövedelem alapú tőkeérték-számítás. Örülnék, ha lenne egy negyedik is, amely, ha ismert a bekerülési és felújítási érték, akkor valamilyen értékállósági szorzó segítségével azért kialakítható lenne egy használható irányár.
6) Egyszer volt Budán kutyavásár
Jó volna ha az eladók,  ̵  akár magánszemélyek, akár intézményi befektetők ̵ , tudomásul vennék, hogy az olcsó hitelek sem befolyásolják a lakások iránti keresletet. Ne is próbálkozzanak áremeléssel reagálni a hitelkamat csökkentésére. A megfelelő építési vállalkozói válasz most a pénz forgási sebességének a növelése a „korrekt” profit mellett. Hiszen a költségük is csökken, mert a finanszírozásuk is olcsóbb lett. De az építtetőkre az üzleti mohóság hazánkban ugyanannyira jellemző, mint a balatoni vendéglátósokra az egy szezon alatti meggazdagodási vágy. A hitelfelvevők tudják már, hogy a bankok akkor drágítják meg a hiteleiket, amikor csak akarják. Pusztán megfelelően alapos indok kell hozzá. Természetesen mindig lesznek olyanok, akiknek semmi sem drága. De ezek száma nem kap tömeges utánpótlást. Máshogy fogalmazva:
valószínűleg elfogytak az ész nélküli lakásvásárlók!
7) A gazdaságban lévő pénzmennyiség szerepe, nem tudnak tartósan nőni az árak
Az árakra bár a kereslet és a kínálat is hat, nem szabad elfelejtkezni arról, amelyről a pénzügyi szaksajtó nem akar nagyon beszélni. Ez pedig a pénzmennyiség. Ha a pénzmennyiség csökken a gazdaságban, akkor defláció van. Nem azért van defláció, mert csökkennek az árak, (ide nem értve a rezsicsökkentés hatását), hanem azért csökkennek az árak, mert csökkent a pénzmennyiség.
Egy példa: ha csökkennek a betéti kamatokból származó bevételek, jövedelmek, már pedig az utóbbi időben ez tekintélyes volt, akkor csökken az elkölthető pénzmennyiség is. Hogyan tudnának nőni ekkor az árak? Tehát semmi nem indokolja az árak növekedését, mint az eladók és a közvetítők pénzéhsége. Nem érthető azonban, hogy miért az ingatlan lenne pont a kivétel a defláció idején? Ez eléggé lehetetlen elképzelésnek tűnik, hiszen mindenki késleltetni akarja a vásárlását, hogy többet érjen a pénze. Ezért kellene örülni az eladóknak most, ha van vevőjük.
[Erről az a régi vicc jut eszembe, amikor az osztálytalálkozóra az egykori legbutább diák érkezik Ferrarival. Ámuldozó volt osztálytársai kérdésére, hogy miből telik neki méregdrága luxusautóra, így felel: „van néhány butikom, megveszem az árut mondjuk egy forintért és eladom kettőért és ebből a szerény két százalékos haszonból élek.”
Más szóval: az emeltszintű közgazdaságtan legnagyobb tisztelete mellett is az eladók minderre nagy ívben tesznek, mivel nekik tök mindegy, hogy a vevők pénzügyi analfabéták-e vagy sem, ha most jó drágán el tudnak adni, akkor senki sem a saját ellensége.
Az ingatlanközvetítők pedig mindebben kiszolgálják őket és nem is annyira azért, mert kétszázezer forint jutalék helyett kétszázötvenezret szeretnének (a legtöbb ingatlanos elfogadna ma egy tuti 200 ezres jutalékot egy holnapi, bizonytalan 250 ezres helyett) hanem, mert az ingatlanközvetítői piacon erős a verseny. Sok eladó nem is köt kizárólagos megbízást és nyilván azzal az ingatlanossal dolgoztatnak, aki a legtöbbért adja el az ingatlanjukat. - D.G. ]
8) Szokásos hibák:
alaprajzhiány,
a lakás érzelmi túlárazása,
a szükséges felújítási költségek figyelmen kívül hagyása.
Végezetül említsünk meg a témához kapcsolódóan egy monetáris összefüggést. Ha növekszik a monetáris bázison ( készpénzállomány + pénzintézeti tartalékok) belül a készpénzmennyiség, akkor az csökkenti a pénzmultiplikátor hatását. Azaz a pénzmennyiség növelésének lehetősége csökkenni fog. Mivel a betéti kamatlábakat is leverték, kivették a betéteket. Ennek megfelelően a készpénzállomány nőtt, a betétállomány pedig csökkent. A csökkenő betétállomány és a csökkenő multiplikátor hatása pedig pénzmennyiség csökkenését kell, hogy eredményezze, ami viszont erősíti a deflációt.
Köszönjük az alapos munkát és várjuk a pro-, és kontra kommentárokat."
Hungary,2015-10-02,Index.hu,https://index.hu/gazdasag/2015/10/02/burokracia/,Alaposan megváltozik az életünk jövőre,"Jön az e-kártya, rövidülnek az ügyintézési határidők, egy csomó esetben nem kell majd erkölcsi bizonyítvány, és több dolgot intézhetnek majd elektronikusan a hivatalok. Lázárék beadták a bürokráciacsökkentő csomagot, ami rengeteg apró változást hoz majd az élet szinte minden területén.
Sorban állások, pecsétek, iktatott papírok, egymásra mutogató ügyintézők, illetékbélyegek, felesleges párhuzamosságok, kivett félnapos szabadságok - aki nem gyűlöli a túlburjánzó bürokráciát Magyarországon, az jó eséllyel még nem próbált meg semmit elintézni az életben.
Most a kormány egy újabb adag bürokráciacsökkentést dob be, korábban Varga Mihály harangozta be a csomagot, a 152 oldalas, több tucat törvényt átíró módosítást Lázár János adta be a napokban. A javaslat néhány nagyobb érezhető, és sok kisebb változást hoz majd nagyon sok részterületen, és bár hatásait egyelőre nehéz felmérni, úgy tűnik, hogy sokaknak lesz majd néhány intézni való kicsit könnyebb, olcsóbb, vagy gyorsabb.
Mióta mondják
Már egy lakás eladása, egy rendőrségi bejelentés, vagy egy elvesztett személyi is napokra, hetekre kafkai rémálommá változtatja az életünket, pedig ezek tényleg a leghétköznapibb ügyek. A mindent átható bürokrácia nem csak őrjítő, és az egész gazdaságot lassító, hanem rettentő drága is, becslések szerint nagyjából a GDP 6,5-7 százaléka körül van.
Nincs olyan globális intézmény, amelyik a rólunk készített elemzésében ne említené a legsúlyosabb gondok egyikeként, ahogyan nem volt még olyan kormány sem Magyarországon, amelyik ne kampányolt volna bürokráciacsökkentéssel. Előjött már a Fidesz 1989-es gazdasági programjában, és Draskovits bürostopjában éppúgy, mint aztán Matolcsy György hidrafejek ellen hirdetett harcában, miközben a sokat hajtogatott egyablakos ügyintézés kifejezés semmitmondó jelszóvá silányult.
Rövidebb határidők jönnek
Először is: felgyorsítanának egy sor ügyintézést. Építési engedélyek, környezetvédelmi engedélyezés, működési engedélyek, piacfelügyeleti eljárások, panaszkezelés a rendőrségen, hatósági eljárási határidők, munkaügyi ellenőrzések, külföldi bizonyítványok elismertetése, felsőoktatási felvételi eljárások, különféle ügyintézési és ügyfélértesítési határidők rövidülnek le. Hogy melyik mennyivel, az változó, de a törvényjavaslat több esetben határoz meg például 21 napot, a korábbi, 30 százalékkal hosszabb ügyintézési idő helyett.
Egy nagycsaládos édesanya ügyet intéz 2014. október 31-én az Emberi Erőforrások Minisztériumának (Emmi) Szalay utcai központi ügyfélszolgálati irodájábanFotó: Kallos Bea / MTI
Nem kell erkölcsi bizonyítvány
A másik viszonylag sok területre kiterjesztett egyszerűsítés, hogy nem kell majd mindenhova bemutatni az erkölcsi bizonyítványt. Ez nem azt jelenti, hogy ezután sötét multú emberek léphetnek majd felelős társadalmi tisztségekbe, vagy kaphatnak gond nélkül fegyverviselési engedélyt, hanem azt, hogy ha egy engedélyezési folyamatban a hatóság kíváncsi rá, hogy valaki bűntetett előéletű-e, egyszerűen lekéri a nyilvántartásból. A dolgot kiterjesztik mindenféle munkavédelmi, környezetvédelmi, légiközlekedési, végrehajtási, pénzügyi és egyéb területre.
Elég bejelenteni, nem kell engedély
A harmadik nagyobb könnyítés, hogy csomó mindent, amihez eddig külön engedély kellett, január után elég lesz majd bejelenteni. Például egy belső ellenőri tevékenységet, vagy ha valaki airbnb-zni akar, és szálláshely-szolgáltatóvá szeretne válni, esetleg utazásközvetítő, utazásszervező lenne, állatotthont nyitna, vagy mondjuk aranyékszert árulna.
Nem kell áramkereskedői engedély ahhoz, hogy valaki elektromos autókba adjon el áramot töltőállomáson, és könnyebb lesz háztartási kiserőművet és magánvezetéket is építeni. De elég lesz bejelenteni azt is, ha valaki hígtrágyázni akar. Bejelenti, csinálja.
Nem kell mindent papíron
A negyedik általánosabb rész, hogy több hivatalnak is lehetővé teszik, hogy elektronikusan intézzenek ügyeket. Ez érint több autóval kapcsolatos ügyintézést, de egészségügyi dolgoktól kezdve, a fémkereskedelmen át jogsegélyes és egyes rendőrségi ügyeken keresztül sok mindent.
Létrehozzák az Élelmiszerlánc-felügyeleti biztonsági rendszert is (FELIR), azzal a céllal, hogy az élelmiszeripari cégek hatósági ügyintézését megkönnyítsék.
Jön az e-kártya, javítható feketepontok
Nagyobb változás még, hogy jön januártól az e-kártya, ami a személyi adatokon kívül elektronikusan tartalmazni fogja a társadalombiztosítási azonosító jelet és adóazonosító jelet is.
És akkor még van rengeteg apróság a javaslatcsomagban. Néhány ritkább esetben például nem kell majd illetéket fizetni, és jön néhány könnyítés is, például lehet majd utalással is fizetni.
Fotó: Földi Imre
A jogsihoz kapcsolódó feketepontok száma pedig csökkenthető lesz, ha utánképzésen veszünk részt. 13 pontig 9 ponttal, 14–17 pont között 6 ponttal. A kormány eltörli a nem is olyan régen saját maga által teremtett szörnyet, a kötelező fogyasztóvédelmi referensek intézményét a nagyobb válallkozásoknál.
Ami felesleges, káros
Könnyítés az is, hogy a cégeknek nem kell majd alapszabályt módosítgatnia minden egyes tőkeemelésnél, és külön bejelenteni a cégbíróságon, mivel egyszer már úgyis bejelentik, amikor leadják a beszámolójukat.
Most az van, hogy ha valaki keresőképtelenné válik, akkor rehabilitációs ellátást arra az időre nem kap, csak táppénzt. Az ellátás folyósításának szüneteltetése azonban nem csak szociálisan hátrányosan érinti az embereket, de indokolatlanul növeli a bürokratikus terheket is. Ezért januártól nem szünetel az ellátás a keresőképtelenség idejére, de összességében ugyanannyi időre jár majd, mint eddig.
Ha valaki megváltoztatná a házasságkötéskor rögzített nevét, azt bármelyik anyakönyvvezető elbírálhatja majd, és nem csak az a hely, ahol a házasságkötés volt. Feltéve, hogy a házasságkötést egyébként rögzítették elektronikus anyakönyvben.
Felejtse el, amit eddig tudott az ipari parkoktól
Az ingatlanra felvett jelzáloghitelnél és lízingnél eddig a szerződés tervezetét legalább hét nappal a szerződéskötés előtt oda kellett adni a lakásvásárlónak elolvasásra, addig nem is lehetett megkötni a szerződést. Ezután azonban a fogyasztó megkötheti a szerződést a hétnapos határidő lejárta előtt is.
És mint ahogy az lenni szokott, vannak olyan apróságok is a javaslatban, amikről elsőre nem nagyon látni, hogy mennyiben köthetők a bürokráciacsökkentéshez. Tisztázzák például a polgármesterek fizetésemelésének lehetőségeit, és megváltoztatják az ipari park definícióját. Ipari park: ""infrastruktúrával ellátott olyan terület, ahol elsősorban termelő és feldolgozóipari tevékenységet végző, valamint innovációra törekvő vállalkozások találhatóak.”"
Hungary,2015-09-27,Index.hu,https://index.hu/urbanista/2015/09/27/ingatlansalata/,"Airbnb-s csodaluxus az Erzsébet hídnál*, egy hirdetés, amit egy kutya adott fel és a mindent vivő térdeplő puttók - ingatlansaláta","7. Ezt a hirdetést egy kutya adta fel!
Az első mondat a legerősebb felütés, amivel ingatlanhirdetésben valaha találkoztam.  (Kösz Gergő és Barbara!)
6. Ez egy baromi érdekes újépítésű kúria
Először is én még nem láttam olyat, hogy a timpanonos tornác alatt lenne a garázslejáró, de vannak más izgalmas részletek is. Csak a 2004-es évszám szomorú kicsit a befejezetlen épületen a szép cifra címer mellett. 
5. Gondoltatok már arra, hogy a magyar költők és írók úgy néznek ki, mint a sorozatgyilkosok?
Én sem. Aztán benéztem ebbe a gyerekszobába... Na jó, hogy ne csak gonoszkodjam, hozzá kell tenni, hogy amúgy igen hangulatos lak.  (Kösz Dóra!)
4. Tippelni sem merek, mi lehet ez
Időnként vannak furcsa és megmagyarázhatatlan dolgok az ingatlanhirdetésekben is. (Kösz Dani!)
3. Eladó a nádasdladányi vízi malom
Nincs olyan jó álapotban, mint a szécsiszigeti, viszont ez tényleg eladó. Belülről is tök izgalmas. (Kösz Csokis!)
2. A térdeplő puttós oszlopfők mindent visznek
Szó szerint.    (Kösz Krisztina!)
1. Az megvan, hogy milyen csodaluxus kecót hirdetnek az Erzsébet hídnál?*
Igaz, csak az Airbnbn, szóval legfeljebb pár éjszakát tölthet el benne az ember. Én mondjuk nehezen viselnék ennyi aranyozást, de akkor is tök menő, hogy egy ilyen helyen ilyen lakást adnak ki, ilyen panorámával. (Kösz Sadia!)
*A hirdetést sajnos már levették. (2015.09.28.)
***
 Felesleges kommenteket elkerülendő: az ingatlansalátában nem csak béna ingatlanhirdetések vannak, hanem bármi, ami érdekes. Tudsz te is valami ütőset? Jöhet az urbanista@index.inda.hu címre - kösz! 
Még több ingatlanos izéért, kövesd az Urbanistát a Facebookon!
Urbanista"
Hungary,2015-09-27,Index.hu,https://index.hu/gazdasag/2015/09/27/heti_gazd_osszefoglalo/,"Ki bukott nagyobbat, Lajcsi vagy a Volkswagen?","Tarsoly Csabát kiengedték az előzetesből, a Quaestor felszámolója pedig elkezdte azokat perelni, akik az utolsó pillanatban szedték ki a pénzüket a bedőlő cégből. Rengeteg a turista, de kérdés, hogy valóban jó lesz-e nekünk, ha Budapest lesz Európa legénybúcsú-fővárosa. A magyar vendéglátóhelyekről hiányzik a munkaerő, aki értett valamihez, már rég külföldön dolgozik. 30 milliós értékben lophatta az energiát Galambos Lajos, átírják a költségvetést, hatalmasat bukott a Volkswagen.
1. Perelik a Quaestor-ügyfeleket
Ezen a héten is folytatódott a Quaestor-ügy, az aktuális fejlemények között van, hogy a fő vádlottak, köztük Tarsoly Csaba úgy tűnik, hogy előzetes letartóztatás helyett házi őrizetben várhatja a bírósági tárgyalást. A döntés ellen az ügyészség fellebbezett. 
Tarsoly CsabaFotó: Bődey János
Vannak olyan quaestoros ügyek, amik viszont már el is jutottak a bírósági tárgyalásig. A brókercég felszámolója ugyanis beperelt egy rakás magánügyfelet, akik a csőd előtti napokban mentették ki a pénzüket. Egy pénteki tárgyaláson kiderült: a felszámolónak nincs érdemi bizonyítéka arra nézve, hogy a beperelt 77 éves asszony bennfentes információkkal rendelkezett volna a csődről, a tárgyalást el is napolták.
Az ügyfelek elleni perek felháborodást váltottak ki a nyilvánosságból, mert a felszámoló cég csak kishalakat perelt be, az utolsó pillanatban a Quaestorból 3,8 milliárdot kimentő, a külügyhöz tartozó Magyar Nemzeti Kereskedőházat például nem. Az Együtt pénteken közölte: ha más nem, ők majd beperlik az MNKH-t.
Fény derült a héten arra is, hogy a Quaestor tíz napra kinevezett kamutulaja hirtelen sok pénzhez juthatott, mivel 17 millió forintért tulajdonrészt vásárolt magának egy informatikai cégben. Orgován azt állítja, egy fillért sem kapott a Quaestoros manőverért, és szerinte senkinek semmi köze, hogy miből él.
2. Elleptek minket a turisták
Az UNWTO szerint Magyarországon volt a második legnagyobb növekedés a világon turizmus terén 2015 első felében. Konkrétabban: 17,5 százalékkal több külföldi látogató jött idén tavalyhoz képest.
Fotó: Bődey János
Nem is csoda, hiszen mint kiderült, Budapest nem csak szuper hely, de az egyik legolcsóbb Airbnb-s város is. A Magyar Turizmus Zrt. ettől függetlenül aggódik, hogy a menekültválság óta a világsajtót bejárt sokkoló felvételek hazánkról esetleg visszavetheti ezt a szép trendet. Be is vetették a csodafegyvert egy angol nyelvű weboldal formájában, ahol látszik, milyen barátságos hely igazából Magyarország. 
És ha esetleg a külföldiek számára ettől mégsem lesz vonzó az összkép, vannak olyan országrészek, ahol az iparág pont a menekültek miatt virágzik éppen: állítólag teljesen megteltek a határmenti szálláshelyek rendőrökkel és katonákkal. Arról is írtunk a héten, hogy bár a turizmus hatalmas iparág, aminek van egy csomó pozitív hozadéka, emellett vannak árnyoldalai is, főleg az itthon iszonyatosan felfutott buliturizmus válfajának.
3. Inkább Londonban szeretünk mosogatni
Hiába dübörög a turizmus, a vendéglátásban lassan az a helyzet, hogy nem találni elég dolgozót a főszezonra. Nyáron hiány volt pincérekből, szobalányokból, sofőrökből és szakácsokból is, mert az ágazatban dolgozók közül egyre többen mennek inkább Nyugat-Európába, ugyanazt a munkát inkább a többszöröséért végezni.
Fotó: Kevork Djansezian
A másik kritikus hiányszakma a mérnököké: folyamatosan növekszik a betöltetlen mérnöki állások száma, jelenleg négyezer mérnököt keresnek Magyarországon. Az Együtt a Jövő Mérnökeiért Szövetség kedden elmondta, hogy számításaik szerint 50 milliárd forinttal növekedne a termelés, ha ezeket a munkahelyeket sikerülne feltölteni.
Hiány van közmunkásokból is, már abban az értelemben, hogy nem muzsikál a tervezettnek megfelelően a közmunkaprogram: a közfoglalkoztatottak kevesebben voltak idén, mint amivel a kormány számolt, ugyanakkor fejenként több pénzbe kerültek.
A foglalkoztatás kapcsán a NAV kiadott a héten egy anyagot a hazai feketemunkáról. Nagy meglepetéseket nem tartalmaz, a feketén dolgoztatás továbbra is nagyon elterjedt itthon, főleg a mezőgazdaságban, az építőiparban, a vendéglátásban és a fuvarozásban.
4. Folytatódott a föld körüli vita
Hétfőn fogadta el a kormány a legújabb termőföldet érintő határozatot, ami jó ideig az utolsó nagy balhé lehet a magyar föld körül. A képlet a szokásos, a kormány a helyi földművelők tulajdonhoz juttatásáról és a középbirtokosi réteg megerősítéséről beszél a határozat kapcsán, az ellenzék és az agrárorákulum ex-államtitkár Ángyán viszont a földmutyi betetőzését látja a dologban.
Fotó: Czeglédi Zsolt
Ami biztos, hogy az állam rohamléptekben, december végig meg kíván szabadulni 380 ezer hektárnyi földjétől, amitől 300 milliárd forint bevételt remélnek. Ebből akár jó dolgok is kisülhetnek, de van néhány olyan nyugtalanító körülmény, ami miatt többen a magyar termőföld haveroknak történő kiárusításától tartanak. A földsztoriról szóló összefoglaló anyagunkat itt olvashatja el.
Az mindenesetre érdekes körülmény, hogy határozatképtelenség miatt elmaradt az Országgyűlés Mezőgazdasági bizottság ellenőrző albizottságának csütörtöki ülése, amelyen az intézkedés részleteiről faggatták volna az illetékeseket. Az ülésen sem Fazekas Sándor földművelésügyi miniszter, sem Lázár János miniszterelnökséget vezető miniszter, sem Bitay Márton állami földekért felelős államtitkár nem jelent meg.
5. Letartóztatták Lagzi Lajcsit
A hét letartóztatott celebje Galambos “Lagzi” Lajcsi, akit azzal vádolnak, hogy lopta az áramot, a gázt és a vizet 30 millió forint körüli értékben. És nem csak saját mocsai házában, hanem az érdekeltségébe tartozó tatai apartmanparkban is. Az apartmanparkot állítólag eleve áramlopásra tervezték, egy gipszkartonnal elválasztott áramlopó helyiséget is kialakítottak benne. Lajcsi jelenleg előzetes letartóztatásban van, és mindent tagad.
Galambos Lajos a bíróságon, szeptember 24-én
6. Fogy a magyar bankfiók
Egyre kevesebb Magyarországon a bankfiók, szerdán a CIB jelentette be, hogy a megváltozott ügyféligények miatt 12 fiókot bezár. A költségcsökkentési kényszer és a netbankolás terjedése miatt más bankok is hasonlóan járnak, a Raiffeisen például 112-ből 45 fiókját zárja be, ezzel háromszáz munkahely is megszűnik.
Fotó: Róka László
A Portfolio.hu írt a héten újra arról a pletykáról, hogy az OTP fogja megvenni az MKB-bankot, hivatalosan persze cáfoltak mindent. Korábban egyébként arról is beszéltek, hogy összevonnák a Budapest Bankkal, vagy hogy a Matolcsy György unokatestvérének érdekeltségébe tartozó Növekedési Hitelbank vásárolná meg, de végül valószínűleg az OTP lesz a befutó, miután az MNB szanálási vagyonkezelője megtisztította a bankot a problémás hiteleitől.
Büntetéseket is osztottak a héten a bankvilágban, a Duna Takarék Bank Zrt.-t pénzforgalmi jogsértések miatt 9,5 millió forintra bírságolta az MNB, a felszámolás alatt levő Széchenyi Bank négy volt vezetőjének pedig összesen 76 millió forintot kell fizetnie. A Széchenyi Bank a vizsgálat szerint évek óta súlyosan szabálytalanul működött, többek között előszeretettel hitelezett olyan cégeknek, amelyekben a bankot alapító Töröcskei István tulajdonos vagy igazgatósági tag volt.
A héten derült ki az is, hogy a Magyar Fejlesztési Bank 200 milliárdos kölcsönt venne fel., kötvénykibocsátásra készül. Az első kör szeptember 28-án lesz, ekkor 10 milliárd értékben lehet majd kötvényet vásárolni. Az értékpapírokat a tőzsdére is bevezetik októbertől. És ha már pénzről van szó: az MNB a héten bejelentette, hogy idénre már egyáltalán nem várnak inflációt, illetve azt is, hogy megváltozik a húszezres bankjegy.
7. A menekültek és a köztévé miatt átírták a költségvetést
Csütörtökön benyújtották a legújabb költségvetés-módosítót, amelyre a menekültválság és a köztévé kiadásai miatt volt szükség. Illetve nem csak ezek miatt: a különböző viták és büntetések miatt késtek az uniós pénzek, ezért 368,6 milliárd forinttal kevesebb bevétele van az államnak, mint tavaly.
Fotó: Huszti István
A kormány 60 milliárdot tervez a menekültválság kezelésére fordítani az évben, ebből 30 milliárdot már átcsoportosítottak, a mostani módosító a további 30 milliárdhoz kell. Az még nem világos, hogy ez a pénz milyen kiadások között fog megoszlani. A másik nagy kiadási tétel a közmédia, ezzel a húzással az állam átvállalja az MTVA 47,2 milliárdos adósságát.
A parlamentben kedden megszavazták a közbeszerzési törvény módosítóját, amely lehetővé teszi, hogy mostantól ne feltétlen a legolcsóbb ajánlatok nyerjék a pályázatokat. A törvény ezen kívül kizárja a kormánytagok családtagjait és az offshore-cégeket is, további részletekről itt tájékozódhat.
8. Volkswagen: a bukás
A hét legnagyobb botránya egyértelműen a Volkswagen dízelstiklije volt, amely az egész világot meghökkentette. Nem mindenkit: az iparágat ismerők közül sokan egy ideje már sejtettek hasonlót, Berlinben és Brüsszelben is tudhattak is csalásról.
Fotó: Bruno Domingos
A német autógyártó bizonyos dízelautóik motorjának szoftverébe olyan kódot programoztak, amely csak akkor kapcsolja be a károsanyag-kibocsátást korlátozó (és a teljesítményt visszavető) rendszert, ha az autót éppen erre tesztelik. Az autók így a megengedett nitrogén-oxid sokszorosát pöfögik a levegőbe, mindezt már hosszú évek óta. Az ügybe belebukott a VW-vezér, a cég és a márka jelentős veszteségeket könyvelhetett el az ügy kipattanása óta, és még nincs vége: a továbbiakban gigabírságokra, büntetőeljárásokra lehet számítani.
A veszteségeket a német tőzsde és gazdaság is megérezte, de még az is előfordulhat, hogy Magyarországra is negatívan hat majd az Audi-gyáron keresztül. A botrány az USA-ban kezdődött, de most már több másik országban is vizsgálódnak, mivel az ügy nagyjából 11 millió személy- és kisteherautót érint világszerte.
A fejlemények fényében úgy tűnik, hogy a dolog nem lehetett kirívó az autógyártók körében, azóta már többmásikmárkáról is felröppentek hasonló hírek. A szabályok szigorítására mindenesetre biztosan lehet számítani, Európában 2017-től léphetnek életbe a kibocsátásmérésre vonatkozó új törvények.
A cég bukott vezetője, Martin Winterkorn a jövő héten előadást tart majd Budapesten ""A gépjármű jövője? Kihívások és megoldások a Volkswagen konszern szemszögéből"" címmel, ami a történtek fényében már elég ironikusan hangzik. Hacsak le nem mondja időközben."
Hungary,2015-09-21,Index.hu,https://index.hu/chart/2015/09/21/airbnb_statisztika/,Budapest az egyik legolcsóbb Airbnb-s város,"Mi az amiből Párizsban van a legtöbb, de Tokióban pörög a legjobban? Az Airbnb-n keresztül kiadott lakás! A lakások Uberje maga adott ki nemrég részletes adatokat arról, hogy az Egyesült Államokon kívül hol mennyien adják ki a cégen keresztül a lakásukat a hipszter turistáknak. Budapesten még nincs annyi ilyen lakás, mint Bécsben vagy Prágában, de itt lehet az egyik legolcsóbban bérelhető szobát vagy lakást találni.
A lakáspiacokat szerte a világon felforgató Airbnb adatai szerint az USA-n kívül messze Párizsban van a legtöbb, rajtuk keresztül kiadó lakás vagy szoba, itt majdnem 46 ezer hely közül lehet válogatni. A második helyen London áll, kicsit több mint 30 ezer Airbnb-vel, Európán kívül pedig Rio De Janerio vezet 13 ezer lakással és majdnem 5000 szobával.
 
A lakások kihasználtsága viszont nem Párizsban vagy Londonban, hanem Tokióban a legjobb, 68,3 százalékos, míg Párizsban csak 58 százalékos.
Airbnb-t kivenni Londonban a legdrágább, itt átszámítva 209 dollárba kerül egy egy nap, London után pedig Dubai és Cabo de Lucas jön 192 és 185 dollárral. A legolcsóbban pedig a brazíliai Salvadorban vagy Kubában, Havannában lehet ilyen lakást bérelni, itt 35-36 dollár az átlagár.
Budapesten összesen 4799 helyre mehetnek azok, akik hotel vagy hosztel helyett inkább valaki lakásából indulnának várost nézni, ebből 599 szoba, a többi teljes lakás. A lakások kihasználtsága 56,6 százalékos, az átlagos ár pedig napi 50 dollár, amivel amúgy Európában a hetedik legolcsóbb városnak számít Budapest."
Hungary,2015-09-21,Index.hu,https://index.hu/gazdasag/2015/09/21/budapest_buliturizmus/,Kitúrhatnak minket a saját városunkból,"Csúcson pörög a világ turizmusa, amelynek fejlődése Magyarországon a globális átlagot is fölülmúlja. Az ágazatot Budapest húzza igazán, ami pár év alatt a külföldiek kedvence lett, de még sehol sem vagyunk a tényleges kapacitásaihoz képest. A turizmusnak árnyoldalai is vannak: van olyan város Európában, amelyre teljesen rátelepedtek a bunkó turisták, akik már pokollá teszik a helyiek mindennapi életét. Ha a mostani vágányon megyünk tovább, itt is ez következhet.
Magyarországon az utóbbi pár évben a turisztikai ipar szépen növekedett, elég csak egy pillantást vetni a számokra: a KSH adatai alapján 2014-ben csak a külföldi látogatók száma meghaladta 4,6 millió főt itthon, ami 5,2 százalékos növekedést jelent az előző évhez képest. A turisták elsődleges célja természetesen Budapest, a több mint 12 millió külföldi vendégéjszakából a főváros és környéke együtt közel 7,5 milliót húzott be. Összehasonlításképpen: a régiók közül a második helyezett Balatonnál csak 1,7 millió vendégéjszakát töltöttek a külföldiek.
A Mastercard legfrissebb, városi idegenforgalommal foglalkozó felmérése szerint 
a magyar fővárosba tavaly 3 millió turista jött, ezzel a harmadik legnépszerűbb célponttá váltunk a régióban Bécs és Prága után, amelyek 6,1 millió, illetve 4,9 millió látogatót fogadtak 2014-ben.
A két éllovastól viszont nem csak a turisták számában maradunk el, az is szembetűnő, hogy egy külföldi átlagosan mennyi pénzt hagy nálunk az itt töltött idő alatt: míg Bécsben ez a szám átlag 218 ezer forint, Prágában pedig 165 ezer forint, Budapesten csak 98 ezer forint.
Fotó: Bődey János
Ennek oka azon túl, hogy Budapest egyébként is olcsónak számít európai összehasonlításban, valószínűleg az, hogy a hozzánk irányuló turizmus jelentős és egyre növekvő hányadát teszi ki a kisebb bevétellel, viszont több konfliktussal járó „low-budget buliturizmus”. A folyamat teljesen lentről indult, és az utóbbi évek egyik legjelentősebb változását hozta a budapesti belvárosban, a romkocsmák forradalmát és a nyomában erősödő turizmust sokan éltették.
Vannak azonban városok, amelyek szintén nem szándékosan, de ugyanebbe az irányba mentek el, és a helyiek ennek már jócskán érzik az árnyoldalait is. A folyamat itt még csak az elején jár, de a kedvező körülmények miatt könnyen lehet, hogy pár éven belül elérünk oda, mint például Barcelona, ahol az idegenforgalomból származó hatalmas bevétel ellenére már nem egyértelmű, hogy a többség számára előnyös üzletről van szó.
Túszul ejtett város
Barcelonában a turisták és a helyi lakosok aránya egészen elképesztő: 1,6 millió állandó lakosra évente nagyjából 7,5 millió külföldi látogató jut. Hasonló arányokkal a világ nem sok városában találkozhatunk – Európán belül versenyben van még Párizs és Amszterdam –, de persze nem ez az egyetlen tényező, ami befolyásolja a lakók és a turisták viszonyát. Az is sokat számít, hogy egy város milyen típusú turistákat vonz, és az őket kiszolgáló infrastruktúra hogyan oszlik el a területén.
Barcelonában úgy fest, hogy a városlakók igényei nem igazán találkoznak a csúcsra járatott idegenforgalom által diktált tempóval. Egyre többen gondolják, hogy az utóbbi években a turizmus olyan irányt vett, amellyel ők nem szeretnének napi szinten együtt élni, és hogy a külföldiek kitúrják őket a saját városukból: bunkón viselkednek, csak lerészegedni járnak hozzájuk, jelenlétükkel komplett negyedeket tesznek tönkre. A turisták miatt az eredeti lakosság érzékenyebb része lassan kiszorult az általa korábban lakott és szeretett városrészekből, és közülük akad, aki ezt nem hagyja annyiban:
a legújabb fejlemény a katalán fővárosban, hogy turistaellenes civil szervezetek alakulnak.
A La Barceloneta Diu Prou (Barceloneta azt mondja: elég) nevű mozgalom, akik több tüntetést is szerveztek már a városra rátelepedett turizmus ellen, azt állítja, hogy a fő fordulópontot a rövid távra kiadó lakásbiznisz (például az Airbnb) felfutása jelentette.
Fotó: Anadolu Agency
Ez egyrészt azért probléma, mert a turisták, akik korábban hotelekben és hostelekben szálltak meg, beszivárogtak azokba a társasházakba, ahol többségében mezei városlakók élnek (vagy legalábbis éltek), akik reggelente dolgozni járnak.
Másrészt ezek az apartmanlakások a többség számára megfizethető áron bérelhetők, így tömegessé vált a fiatalokat érintő buliturizmus. A kettő együtt nem túl nyerő kombináció: az éjszaka pihenni próbáló helyi lakos arra kényszerül, hogy a közvetlen szomszédjában egész éven át egymást váltó turistacsapatokkal éljen együtt, akik a városban töltött pár estéjüket hatalmas bulikkal teszik felejthetetlenné maguk és a közelben lakók számára is. Ha valaki azt hiszi, hogy a tiltakozók mind házmester-mentalitású nyugdíjasok, téved, a turistaellenes utcai demonstrációkról készült felvételeket látva szembetűnő, hogy mennyi a fiatal:
Turistaellenes utcai demonstráció Barcelonában
 
 
Az egyik tüntetés közvetlen kiváltó oka az volt, amikor három meztelen olasz turista szaladgált egy központi városrész utcáin és üzleteiben, de a Vice cikkében, amely részletesen foglalkozik a témával, még számos vicces történet olvasható. A mozgalom egyik vezéralakja arról számol be, hogy mióta a felső szomszédja airbnb-zi a lakását, a turisták néha az erkélyére vizelnek, volt, hogy valaki odaszart a lépcsőházba, és egyszer a folyosón száradó ruhákat is felgyújtották.
Sokaknak szúrják a szemét
A turistagyűlölet Barcelonában hágott a tetőfokára, de egyébként is úgy tűnik, hogy a világ legnépszerűbb célpontjain felfutóban van. Tele az internet olyan cikkekkel, ahol például a különböző országokból érkező turistákat rangsorolják bunkóság szempontjából. Amerikában nemrég készült egy kutatás, amelynek tárgya az volt, hogy melyik városban utálják a legjobban a turistákat. Rövid keresgéléssel bőven találni turistákat kifigurázó videókat, tippeket és jó tanácsokat, hogy hogyan ne legyünk idegesítő turisták.
Minden városban másra érzékenyek a helyiek, az amszterdamiakat például az bosszantja, hogy a külföldiek bérelt biciklikkel bénáznak a megszokott bringás útvonalaikon. Berlinben a város gyors ütemű dzsentrifikálódásáért hibáztatták a hipszter turistákat már évekkel ezelőtt. Vannak helyek, ahol teljesen megszokottá vált az együttélés a turistákkal, például Velencében minden évben tízszer annyi külföldi jár, mint amennyien élnek – igaz, az itteni turizmus más típusú is, mint a többi fenti városba irányuló. A barcelonai turistaellenes mozgalmárok viszont attól tartanak, hogy ha nem szab gátat valami a látogatók áradatának, akkor városuk hamarosan a részeg bulihordák Velencéjévé változik.
Fotó: Martiskó Gábor
Egyre nagyobb üzlet
A jelenségnek természetesen van másik oldala is: az idegenforgalom hatalmas és egyre nagyobb üzlet, nem csak Magyarországon. Az UNWTO a globális turizmust tárgyaló éves jelentésében ódákat zeng az ágazat teljesítményéről és a világgazdasághoz való, egyre nagyobb súlyú hozzájárulásáról.
A világon minden 11. embernek a turizmus ad munkát, az utazók száma 1950-től mostanáig 25 millió főről 1 milliárd 133 millió főre emelkedett.
A csúcson pörgő Barcelonában gigantikus összeget, egy felmérés szerint 11,25 milliárd dollárt költenek el a külföldiek egy év alatt, a turizmusból befolyó összeg jócskán hozzátesz ahhoz, hogy Barcelona Spanyolország egyik leggazdagabb városa. Egy tavalyi kutatás szerint csak az Airbnb 4000 új munkahelyet teremtett a városban, és 486 millió dollárral dobta meg az összbevételt. Az iparágból hasznot húzók jó sokan is vannak, és természetesen szerintük a helyzet nem olyan súlyos, mint ahogy azt a bosszús lakók látják. Az Airbnb komplex értékelési rendszerrel rendelkezik, amelyen a szálláshelyeket és a vendégeket is kötelező szövegesen értékelni a felületen, a szolgáltatást használók szerint ez elég biztosíték, hogy kiszűrjék a problémás turistákat. Más kérdés, hogy az értékeléseket nem a szomszédok írják.
Úgy tűnik, az üzletből szerzett haszon rendszerszinten egyelőre megfelelően ellenpontozza a turisták viselt dolgaiból származó kellemetlenségeket a világ legtöbb városában. Magyarországon a World Travel and Tourism Council számításai szerint a turizmusból közvetlenül és közvetve származó bevétel a GDP 10,3 százalékát tette ki tavaly, és 2015-ben további 5 százalékos növekedésre számítanak. Az idegenforgalom foglalkoztatási mutatói is impozánsak, a WTC szerint mindent belevéve a 415 ezer munkahelyet, az összes 9,8 százalékát adja az ágazat, mindkét érték valamivel a világátlag fölött van.
A pénz és a munkahelyek többsége is Budapestre koncentrálódik. Viszont egyáltalán nem mindegy, hogy ezt milyen típusú turizmusból hozzuk össze, mivel a konstans jelen lévő külföldiek kikerülhetetlenül alakítják a várost, és hatással vannak a helyben lakók életére.
Visit Budapest, the Party Capital of Central Europe!
– szól a kétes, országimázsgyanús hirdetés a Wizz Air reklámújságjában. Budapest éjszakai életét elnézve valóban nem tűnik túlzásnak az állítás, hogy itt van a régió partiepicentruma. 
Fotó: Bődey János
Csakhogy – mint azt Barcelona példája mutatja – ez nem feltétlen az az irány, amibe egy Budapest-szintű adottságokkal rendelkező városnak érdemes elindulni. Abban nagyjából mindenki egyetért, hogy a bulinegyed pár évvel ezelőtt kezdődött és azóta is tartó hirtelen felfutása sok szempontból jót tett a városnak, kezdve a burjánzó multikultitól a sokat emlegetett gasztroforradalomon át egészen addig, hogy egyre több értékelhető buliba lehet eljutni a magyar fővárosban.
Viszont kérdés, hogy milyen irányba megy tovább ez az egész. Vannak arra utaló jelek, hogy az izgalmas, egyedi vonások háttérbe szorulnak az univerzális trashhez képest, és jelenleg úgy tűnik, hogy a folyamatokat senki sem próbálja irányítani. A belvárosban gombamód szaporodó, egyelőre többnyire feketén kiadott apartmanlakások, az olcsó pia, olcsó prostituáltak, olcsó fapados repülőjáratok éppen azt a réteget vonzzák tömegével, amelytől a barcelonaiak berágtak.
Vannak még, akik romkocsmákban merengő magyar értelmiségiekről fantáziálnak, de igazából a pár éve még történelmi zsidónegyedként számon tartott bulinegyedet főleg a külföldiek tartják életben. A legnépszerűbb romkocsmák pultosainak beszámolói szerint az általuk kiszolgált vendégek 70, de inkább 80 százaléka külföldi, és közülük sokan azzal a céllal érkeznek, hogy pár nap alatt gátlásoktól mentesen kitombolják magukat.
Ha Magyarországra jössz, tiszteletben kell tartanod a kultúránkat!
A turisták persze sokfélék, vannak akik nem sok vizet zavarnak. De aki találkozott már például brit legénybúcsúsokkal, abban felmerülhet a kérdés, hogy a kormány a menekültek helyett miért nem inkább nekik címezte az alcímben szereplő intelmet. Nehéz úgy végigmenni a Kazinczy utcán, hogy ne botoljunk sörbiciklikbe, egyenpólót, szexi női ruhát vagy semmit sem viselő, részegen ordibáló férfihordákba, esetenként egy felbérelt törpével vagy túlsúlyos nővel súlyosbítva.
Létezik az a réteg, akinek elég lenne, ha felhúznánk Ferihegy mellett gipszkartonból egy Kazinczy utcát, és akkor be sem kellene jönniük a belvárosba. Amúgy sincs fogalmuk róla, hogy hol vannak
– mondja Barna, aki hét éve költözött az utcába. A Belső-Erzsébetváros akkoriban még aránylag békés környéknek számított, a háza lakói közül is mindenki magyar volt. Azóta már teljesen más a helyzet, a lakók többsége elmenekült, lakásaikat kiadják külföldi diákoknak vagy turistáknak rövid távra.
Fotó: Bődey János
A szomszéd házban lakó Zoli is hasonló élményekről számol be:
„A házunk most már igazából egy hotel, csak a legfelső szinten lévő penthouse-okban laknak gazdag magyarok. A lakásokat három nagyobb apartmanos cég vásárolta fel, reggelente a folyosón az általuk foglalkoztatott takarítónő tolja a tisztítószeres kocsit, mint egy szállodában.
A múltkor egy zavarodott külföldi a lépcsőházban tőlem próbálta megtudni, hogy hol lakik, mert a haverja, aki tudta, addigra már a sarokban feküdt öntudatlanul. A srác csak arra emlékezett, hogy egy barna ajtó, végigjártam vele a házat, mire kiderült, hogy valójában a szomszéd házban béreltek apartmant.
Élet a bulivonaton
Németh Gábor, a kerület bulinegyed részének képviselője az önkormányzatban, gyakorlatilag villámhárítóként működik a Belső-Erzsébetváros lakói és az ottani szórakozóhelyek között. Németh szerint a helyiek általános tapasztalata, hogy a környéken nincs elég rendőr, és durván romlott a közbiztonság az elmúlt években. Főleg a részeg külföldiekre specializálódott, Király utca vonzáskörzetében működő drogdílerek, zsebesek, stricik és prostituáltak okoznak sok gondot. A programokat és az emberek számát tekintve kerületnek
ezen a részén gyakorlatilag folyamatosan fesztivál van, a környék biztosítása viszont sehol sincs ahhoz képest, amennyire egy átlagos fesztivált biztosítani szoktak,
ráadásul a fesztiválokkal ellentétben itt még mindig vannak jó páran, akik nem bulizni, csak élni szeretnének.
„Mi most már 0–24 óráig, folyamatosan őriztetjük az utcát a saját embereinkkel egy csomó pénzért” – meséli Zsendovits Ábel, a bulinegyed szimbolumává vált Szimpla Kert ügyvezetője. A Szimplára sok régebbi magyar törzsvendég haragszik azért, mert állításuk szerint már csak a külföldiek igényeit szolgálják ki, de ők nem tudnak és nem is akarnak ebből a szempontból válogatni – a Szimplába bárki arra járó betérhet, csak hát az arra járók nagy többsége mára már külföldi. A lakók és bulituristák közötti feszültség a szimplások szerint az ő környékükön már lecsillapodott: aki akarta, kapott tőlük új, hangszigetelő nyílászárókat, aki pedig így sem bírta, az jórészt már elköltözött.
Fotó: Bődey János
Aki erre hajlandó volt, az nem is járt rosszul, mivel a bulinegyedbeli lakásokat magas áron felvásárolták ingatlanbefektetők kiadásra. Ehhez persze kell bizonyos fokú rugalmasság, ami nincs meg mindenkiben. Zsendovits szerint viszont amúgy sincs értelme egy életet leélni ugyanabban a lakásban, pláne ha közben a környék arculata eltávolodik az igényeinktől:
A magyarokra jellemző, hogy ragaszkodnak a lakástulajdonukhoz. Van, aki 50 évet leél egy lakásban, ami lehet, hogy közben az egész időszakból csak 10 évig ideális számára.
Németh Gábor, a bulinegyed képviselője viszont arról panaszkodik, hogy hiába szeretne kapcsolatot kialakítani a környékbeliekkel, mivel pontosan emiatt a folyamat miatt fokozatosan szellemvárossá válik a kerület belső része. „Lassan már fogalmunk sincs, kik a választóink, mivel nincsenek itt állandó lakók” – mondja.
Van hova fejlődni
A gyönyörű fekvésű, egyedülálló építészetű, gyógyfürdőkkel teli főváros lehetőségeiben bőven benne van, hogy a mostani évi 3 millió látogató minimum kétszeresét fogadja, ezzel utolérve Bécset. Úgy tűnik, hogy ez a növekedés magától is dinamikusan zajlik, viszont ahhoz, hogy ne ragadjunk be Európa legénybúcsú-fővárosának szerepkörébe, fájóan hiányzik egy csomó dolog.
Önt idegesítik a turisták?
Nem, szerintem cukik
Igen, maradjon inkább mindenki a seggén
Nem, mert belőlük élek
Igen, mert belőlük élek
Nincs velük semmi baj, csak csinálják otthon a négy fal között
Az idegenforgalomban dolgozó vezetők és az ágazattal foglalkozó szakértők szerint az egyik kulcsprobléma, hogy nincs egységes, erős Budapest-brand. A másik fő gond, hogy egyelőre kevés az olyan konferenciaközpont, amely idevonzhatná a hivatásturizmust, és az országnak nincs nemzeti légitársasága, amelyet ez a réteg használna. Igaz, konferenciaközpont-téren várható előrelépés a következő években: a tervek szerint a MÜPA melletti telken egy 4-5 ezer főt befogadni képes központ épül 2018-ig.
Indra Dániel, a KPMG ingatlan-, szabadidős és turizmusfejlesztési tanácsadási csoportjának menedzsere szerint ugyanakkor nagyon sokat kell még tenni azért, hogy ez valóban sikeres legyen. A nehézségeket jól mutatja, hogy Budapest hiába rendkívül népszerű a kis létszámú konferenciák körében, az eggyel nagyobb, 350-1000 fős rendezvények terén már nem annyira sikeres, noha ekkorákra még lenne kapacitás a városban. Egy új nagy konferenciaközpont jó eséllyel indul a helyszíneket rotáló nagy szakmai összejövetelek piacán, de a MÜPA környéke közlekedés, és szállodákkal való ellátottság szempontjából fejlesztésre szorul.
Egyébként problémaként szokták még emlegetni azt is hogy nincs olyan tömegközlekedés, amellyel értelmes idő alatt el lehetne jutni a Balatonhoz, főleg az északi partra. A Balatonnál elérhető szolgáltatások többségének alacsony színvonaláról nem is beszélve – pedig a tó egyébként közel van a fővároshoz, jobb elérhetőséggel és vonzó ottani lehetőségekkel a mostaninál sokkal több és fizetőképesebb turistát vonzhatna.
A romkocsmanegyed eredeti iránya, a kicsit underground, lokális kultúrát a szórakozással ötvöző helyekkel is sokkal többet tudna hozzátenni a városhoz a mostani sörbicikli-mennyországnál. Ennek a vonalnak mára csak néhány képviselője maradt, és a Szimpla oldalára kiszögelt Kultúra utcája felirat inkább ironikusnak tűnik, ha közben alatta egy ordítva hányó turista támasztja a falat. 
De ha csak a pörgős éjszakai életnél maradunk, azt is lehet a város szélére tolni, mint ahogyan az történt több más városban is. Ebből a szempontból például a Hajógyári-sziget, mint bulihelyszín ideális volt a kétezres években, de az ottani helyek a hírhedt Vizoviczki-birodalom részeként a tulajjal szembeni büntetőügyek megindulása, és a belvárosi helyek térnyerése miatt évekkel ezelőtt lehúzták a rolót.  Amíg a belső kerületekben korlátlanul nyílhatnak klubok, egy befektető sem lesz olyan hülye, hogy kijjebb csináljon új helyet.
Mindehhez persze a mostaninál sokkal világosabb irányvonal felvázolására, tudatos turisztikai imázsépítésre és jól kitalált várospolitikára volna szükség."
Hungary,2015-09-14,Index.hu,https://index.hu/kultur/eletmod/2015/09/14/imadja_az_index_cikkeit_a_nav/,Imádja az Index cikkeit a NAV,"Ha az Index ír egy új helyről, azt általában az adóhivatal is kipróbálja, és ha lehet, büntetnek is. Most a Yummberre szálltak rá, talán, mert jó az ízlésük.
Alig egy hónapja indult el az ország legújabb közösségi étkezős alkalmazása, a Yummber, amiről mi is írtunk. Az új kezdeményezés nagyjából arról szól, hogy ha megéhezem, megnézem a telefonomon egy alkalmazásban, hogy ki és mit főz éppen a közelben, bejelentkezem, és tíz perc múlva ott ülök egy vadidegen asztalánál, és eszem a főztjét. Az alkalmazás lényege, hogy nincs benne készpénzes forgalom, minden a bankszámlán keresztül történik, ezért is biztonságos.
És ezért is érthetetlen, hogy miért gondolta úgy a NAV, hogy rá kell telepednie egy készpénzforgalmat nem bonyolító, éppen elindult új vállalkozásra. A Yummber, bár kezd beindulni, még nem dübörög; mint az egyik alapítója, Boros Regina elmondta, jelenleg pár száz fős aktív felhasználójuk van, a bevétel tehát egyelőre elenyésző.
A NAV ellenőrei három napon belül kétszer is megjelentek a Yummber rendszerében ebédelni.
Az első alkalommal két nő érkezett az egyik felhasználójukhoz, aki egyébként közgazdász.
                        
Fotó: Ajpek Orsi
Jókedvűen főzött a két vele egykorú nőnek, akikkel nagyon vidáman, jó hangulatban elbeszélgettek másfél óráig. A nők kifejtették, hogy imádják az Ubert és az Airbnb-t is, gyakran használják, nagyon jó dolognak tartják. Majd
miután jóllaktak, elindultak kifelé, az ajtóban azonban közölték, hogy ők ellenőrök, és átváltottak magázásba,
és eltöltöttek ott további két órát egy jegyzőkönyv felvételével. Nagyrészt arról érdeklődtek, hogy hogyan kíván a vendéglátó adózni. Büntetni nem tudtak, mert nem volt mit, az alapanyagokról ugyanis csak egy bejelentett étteremnek kell rendelkeznie számlákkal, hangsúlyozta Boros Regina.
A másik esetben, mint Boros Regina elmondta, elvitelre kérték az ételt az ellenőrök, így a férfi és a nő legalább nem ült órákat a felhasználónál, hanem az étel átvétele után rögtön elővették az igazolványukat. Bár egyik Yummber-felhasználót sem büntették meg, de mindkettejüket behívták jövő hétre a NAV-hoz. Ennek ellenére mindkét felhasználó folytatja a yummberezést, és továbbra is várják a vendégeket otthonukban, bár megviselte őket az eset.
Pár hónapja a szintén általunk is beharagozott, Hokedli nevű kifőzde tulajdonosa is azért akadt ki, mert a NAV ellenőrei három órát ültek nála az főzelékezőben, úgy, hogy csak egy asztala van. Így gyakorlatilag a nap felében akadályozták a forgalmat az étteremben. A hely tulajdonosa akkor így számolt be az esetről: „Kedves Vendégeink! A NAV a tegnapi 3 órás forgalomszámlálással egybekötött családi teadélután után, melyet egyetlen asztalunknál eltöltött, úgy döntött, hogy ismét 3 órán át szórakoztat bennünket. Ezúton kérünk nevükben elnézést, hogy nem tudtok leülni. Kisgyerekes anyukáknak emiatt a mai napot sajnos, nem javasoljuk.""
De pontosan ugyanez történt egy kis budai cukrászdában, amiről szintén írtunk. A cikket valószínűleg a NAV-osok is olvasták, hiszen nem sokkal utána megjelentek a cukrászdában,
áradoztak, hogy olvasták az interneten, hogy milyen jó ez a hely, és mindent meg akarnak kóstolni.
A tulajdonos elmondása szerint rögtön furcsa volt a dolog, mert a férfi és a nő egy párnak adta ki magát, de feltűnően nem illettek össze. Miután mindent végigettek, ők is két órán keresztül ültek a cukrászda egyetlen asztalánál, telefonálgattak, jogszabályokat néztek, forgalmat számoltak, többször átszámolták a bevételt a kasszában. Aztán két óra elteltével találtak is valamit, amire kiszabhattak egy húszezer forintos büntetést. Amikor távoztak, hangsúlyozták, hogy minden finom volt, és elnézést is kértek, amiért lefoglalták az egyetlen asztalt.
Egy másik budai cukrászdáról szintén az interneten hallott a NAV, róluk is írtunk, bár csak jó másfél évvel a nyitás után. A NAV addig nem, de a cikk megjelenése után felkereste őket, sütiket vásároltak, minden nagyon ízlett nekik, és nem is büntettek, pár hét múlva azonban visszatértek. Akkor már büntetés is volt, de ismét lelkendeztek, hogy minden süti nagyon finom.
Fotó: Ajpek Orsi
A büntető adóellenőr még azt is megkérdezte, mit evett a kollégája a múltkor, mert azt ő is szeretné megkóstolni.
Az induló, egyszemélyes kisvállalkozások vegzálása azért is furcsa, mert az adóellenőrök munkája sokkal eredményesebb lehet, ha kis cukrászdák helyett inkább az aurafotósokat, a jósnőket, ne adj isten a milliárdos vállalkozásokat vizsgálják. Bár a NAV-ellenőrök nemcsak a jó sütiket szeretik, hanem a kalandot is, legutóbb például migránsnak öltöztek be a déli határ mentén, így sikerült rengeteg büntetést kiszabniuk.
Így adóznak a yummberesek
A Yummber jelenleg tesztidőszak alatt van, nincs még semmilyen adózható jövedelmük, hiszen egy induló vállalkozás esetében sokkal több a kiadás, mint a bevétel – mondta el Bánó Péter, a Yummber társalapítója. A magyarországi befektető várhatóan szeptember második felében veszi át a vállalkozást, innentől mint rendszergazda és jogtulajdonos a Yummber minden jövedelme után Magyarországon fog adózni.
A Yummber rendszerén keresztüli vendéglátóknak azonban minden esetben maguknak kell megoldani az adózásukat, hangsúlyozta Bánó, ezek után a Yummber nem adózik. Az adóév azonban december 31-én zárul le, így az adózás mikéntjéről elég lesz akkor gondolkodni majd a vendéglátóknak, jelenleg biztosan nem büntetheti meg őket a NAV. Mint Bánó hangsúlyozta, az adószabályok kialakításakor még egyáltalán nem gondoltak a közösségi rendszerekre, így Bánó szerint szükség lenne a szabályozások megreformálására."
Hungary,2015-09-11,Index.hu,https://index.hu/kerekagy/2015/09/11/jon_a_kerekparos_uber/,Jön a kerékpáros Uber,"Amikor a kerékpáros Uber kifejezés felbukkant a Guardian-cikk címében, szemeim előtt felderengett, hogy milyen klassz lenne, ha mindig ott teremne egy bringa, ahonnan épp haza akarok tekerni, de mondjuk busszal mentem oda. Mint ahogy ezt az Ubernél megszoktuk (már amikor ott terem ugye).
Sajnos nem erről van szó (bár a Bubi-féle rendszerek végül is valami hasonlót tudnak, szóval kár szomorkodni). Az AirDonkey nevéhez méltón inkább az Airbnbre hasonlít majd, de az Uberhez sem csak annyi köze van, hogy közlekedési eszközről van szó. Az appot fejlesztő cég mindenesetre e kettő közé lövi be szerényen a találmányát, amely szerintük hatalmas jövő és nemes küldetés előtt áll természetesen.
Az AirDonkey lényege, hogy van a világon egy csomó bringa, amit nem használunk. Vagy nem használjuk őket minden nap, vagy legalábbis nem egész nap. Ezeket ugyanúgy megoszthatjuk másokkal, mint mondjuk a kiadó lakásunkat, vagy bármi mást.
Ehhez egy 80 eurós, nagyjából 25 ezer forintos Donkey-készletet kell megvenni. Ebben egy speckó lakat van, amit a hátsó kerékre kell illeszteni, és a hozzá tartozó telefonappal lehet kinyitni (szóval valami olyasmi, mint ez az okoslakat). Aztán van benne egy felcsavarozható használati utasítás, meg matricák, amelyekről felismerhető, hogy ez egy Donkey-bringa.
Fotó: airdonkey.com
A lakatban van a jeladó is egy nagyjából 500 napig működőképes elemmel, ezzel lehet követni a kerékpár helyzetét az appon, és ez regisztrálja a honlapon is.
A bringatulaj beállíthatja, hogy mennyiért és milyen zónában szeretné kiadni a bicóját, a felhasználók meg értelemszerűen mazsolázhatnak belőle. Egészen klassz lenne, ha egy idegen városban tényleg telefonnal szerezhetnénk percek alatt kerékpárt.
A videóban látszik, hogy nem csak magányos farkasokra gondolnak, gyakorlatilag pikk-pakk indíthat vele bárki egy bringakölcsönzőcéget is.
Persze millió kérdést felvet a dolog:  mi van, ha ellopják, mi van, ha nem tartják be a szabályt, ha turista vagyok, honnan szedek netet a bérléshez stb. Ugyanakkor tényleg forradalmi lenne, ha beindulna. Simán el tudnám képzelni, hogy egy turizmusban érdekelt kistérség mondjuk ezzel oldja mag a közlekedést, a felvevő-leadó pontokon meg ugye van wi-fi. Az ötleteket a végtelenségig lehetne sorolni.
Állítólag már a gyakorlatban is tesztelték Koppenhága környékén, de egyelőre még nincs meg a pénz a beindításhoz. A pénzgyűjtés hamarosan indul a Kickstarteren, addig a honlapjukon lehet előjegyzéseket leadni."
Hungary,2015-09-09,Index.hu,https://index.hu/tech/2015/09/09/apple_ipad_iphone_appletv_tablet/,Szörnyeket eresztett szabadon az Apple,"Óriási tablet jön Ipad Pro néven, okosítják a tévéket az új Apple Tv-vel! 3D iPhone jön Iphone 6s néven! Nyomásérzékeny lesz a kijelzője, 12 megapixel a kamerája! A cég bejelentette új termékeit.
Az Appe-vezér Tim Cook és munkatársai szerdán két órán át zsibbasztották az agyunkat a legfrissebb bejelentéseikkel, hogy amikor majd a karácsonyi bevásárlásra fogunk készülni, felpörögjenek az idegsejtjeink a harapottalmás márkajelzés láttán. Minden termékkategóriában van valami elképesztően fontos újításuk. (A teljes percről percre tudósítást itt olvashatja.)
Apple Watch
A fejlesztők jobban hozzáférnek majd az óra hardveréhez, amit egy Airstrip nevű alkalmazással mutattak be. Ez az app az orvosokat segíti abban, hogy monitorozni tudják a pácienseiket, és azt is lehetővé teszi, hogy a kismamák a hasukra tett órával meg tudják hallgatni a magzat szívverését.
Fotó: Beck Diefenbach
Az sem mellékes, és a kismamáknál jóval több embert érint, hogy tízezer különböző szoftvert lehet letölteni az órára, és minden eddiginél több szíjat kapunk hozzá.
Oké, eddig ez elég sovány az Apple-től, de a Watch csak bemelegítés volt a legnagyobb durranás előtt.
iPad Pro
A lehető legegyszerűbben megmondjuk, mekkora is ez a brutális méretű tablet:
az iPad Pro rövidebb oldala akkora, mint az iPad Air 2 hosszabb oldala
Egyáltalán nem csodálkozunk azon, hogy a szerdai bejelentés szupersztárja egy iPad volt, mivel a tabletek piaca zsugorodik. Muszáj volt valami lenyűgöző újdonsággal előrukkolni, hátha meg lehet győzni pár millió embert, hogy ez lesz az informatika netovábbja.
Fotó: Beck Diefenbach
Abban egészen biztosak vagyunk, hogy pénztermelő gépezetnek ideális az iPad Pro, mert az alapmodell 799 dollár, az ésszerű tárhellyel ellátott 128 GB-os modell már 949 dollár, és emellett még plusz 100 dollárt kel kifizetni azért a cerkáért, amivel írni és rajzolni tudunk a tableten. A billentyűzet további 170 dollárba kerül. Magyarán pár száz dollárral többért, mint amennyibe egy laptopként elég jól használható Macbook Air kerül, kapunk egy összelegózható izét, amilyet addig csak a Microsoft zűrös holdudvarában láttunk.
Első ránézésre nem tűnik túlzásnak az ""ordenáré"" szó használata a billentyűzetre,
de azért adunk neki egy esélyt, és csak az alaposabb tesztünk után mondunk végső ítéletet róla.
Az iPad Pro novembertől lesz kapható.
Apple TV
Az Egyesült Államokban elég sokan fogyasztanak tévét alkalmazások segítségével, ezért muszáj volt alkalmazásboltot tenni az Apple TV médialejátszóra. Lesz Netflix, HBO, Hulu, vagy épp új Guitar Hero az Activisiontól, gyerekeknek szóló játékgyűjtemény, és akár az AirBnB-n is böngészhetjük majd a kiadó lakásokat. Mivel a set top boxban ugyanolyan processzor lesz, mint az Apple többi eszközében, valószínűleg egyszerű lesz rá appokat fejleszteni, vagy a meglévőket átírni, hogy az érintőkijelző helyett távirányítóval is vezérelhetők legyenek.    
Fotó: Beck Diefenbach
Az Apple TV új verziója mostantól hangutasításokkal (Siri, muti a vicces tévéműsorokat, Siri, kérem az összes Bourne-filmet) is irányítható lesz, és kapunk hozzá egy új, érintésérzékeny felülettel ellátott távirányítót is. A médialejátszónak két változata lesz, a 32 GB-os verzió 150 dollár, a 64 GB-os 200 dollárba kerül.
iPhone 6S
A9-es processzor van benne, ez 70-90 százalékkal gyorsabb, mint az A8 volt. Sokkal lényegesebb változás azonban, hogy a  csippentés, a tapintás és a söpörgetés mellett most lesz két új mozdulat, a peak és a pop. Attól függően, milyen erősen nyomjuk az ujjunkkal a képernyőt, és hogy pontosan mi is van az ujjunk alatt, egészen új dolgok tudnak történni.
Például kapunk egy címet egy sms-ben (oppardon, iMessage-ben), rányomunk újszerűen, és előugrik egy térkép. Elengedjük, visszamegy. Korábban Force Touch volt ennek az új módszernek a neve, de most már
3D Érintésnek hívják. 
Átalakul az is, ahogy a futó alkalmazások között váltunk: elég rányomni kicsit erősebben a képernyő sarkára, és máris előjön a pörgethető lista.
Fotó: Beck Diefenbach
Lesz különbség az érintés rövidsége alapján is, ha össze kéne foglalni, az Apple kitalálta, hogy lehet jobb egérgombot használni ott, ahol nincs is egér. Helyérzékeny menüket nyithatunk, ami tényleg megújítja kicsit az iOS kezelését. Bár kérdés, hogy mennyire kapnak ettől majd hülyét azok, akik pont az egyszerű, intuitív használat miatt választják az Apple-telefonokat az Androidok helyett.
A hardveres újdonságokkal kapcsolatban elég pontosak voltak a pletykák: valóban 12 megapixeles fotókat és 4K felvételeket lő az iPhone 6S kamerájára. Arról viszont nem volt szó, hogy a telefonon meg is tudjuk majd vágni ezeket a 4K felvételeket. Megkapjuk a Harry Potter-világ mozgó fényképeit is: egy fotót lövünk, de a telefon rögzíti azt is, ami utána történik. A kép kép marad, de egyetlen nyomás a képernyőn, és videóvá változik, hanggal.
A legfrissebb iPhone-nak még csak az amerikai árakat tudjuk: előfizetésben 2-3-400 dollár a 6S, 3-4-500 a 6S Plus, és 16, 64 vagy 128 gigabájtos változatok lesznek. Szeptember 25-én kerülnek majd a boltokba, de az új operációs rendszer, az iOS 9 már 16-tól elérhető."
Hungary,,Index.hu,https://index.hu/tech/2015/09/09/nezze_velunk_mit_tud_iden_az_apple/egy_halom_mas_app_is_fut_majd_a_teven/,Title not found,Content not found
Hungary,2015-09-02,Index.hu,https://index.hu/gazdasag/2015/09/02/mindenhol_bezarnak_a_kocsmak/,Mindenhol bezárnak a kocsmák,"Csak az elmúlt fél év alatt felszámolták az országban vendéglátással, italszolgáltatással foglalkozó cégek 4 százalékát, ami elég magas arány, derül ki a Bisnode adataiból. 
Míg 2014-ben egy év alatt csak nagyjából 2 százalékos volt a hasonló cégek megszűnési aránya, szóval ha minden így megy tovább, év végére 7-8 százalékkal is kevesebb kocsma és étterem lehet az országban. Az egész országban éttermi vendéglátás, italszolgáltatással 24 ezer vállalkozás foglalkozik, ezeknek persze lehet több helyiségük is, de összességében akár kétezerrel is kevesebben lehetnek, ha a trend folytatódik. 
Nagy szereplő a meki
A szektorban tevékenykedő tíz legnagyobb társaság összesített, több mint 137 milliárd forintos forgalma az ágazat 2014-es teljes árbevételének alig több mint 18 százalékát adja, és felülreprezentáltak közöttük az étkeztetéssel foglalkozó vállalkozások.
A legnagyobbak listáján szerepel például a McDonald's, amely 2014-ben egyedül több mint 22 milliárdnyi árbevételt ért el.
A szállodásoknak egyébként a tavalyi év kiemelkedően jól sikerült, 18 372 ezer vendégéjszakát adtak el, ami rekord magas szám, a szobafoglaltság is kiemelkedő, 51,8 százalékos volt. Ehhez kéepst idén is nagyon jó idő volt nyáron, nem kizárt, hogy hasonlóan jól fog menni a szekerük idén is.
A szállodások az olcsó Airbnb-től félnek
2013-ról 2014-re a vendéglátás mindkét területén nőtt még ugyan a vállalkozások száma, azonban ezt követően csökkenni kezdett. Szálláshely-szolgáltatással főtevékenységként jelenleg több mint 4000 cég foglalkozik Magyarországon. Erre a piacra lépett be az Airbnb, melyen keresztül a legfrissebb becslések szerint nagyjából 8000 lakást – melyből nagyjából 3500 budapesti – lehet kivenni Magyarországon.
A szállodások minden lehetséges fórumon elmondják azóta, hogy mennyire félnek ettől az új lehetőségtől. De egyelőre semmiképp nem látszik, hogy érdemben bedőlnének ettől a szállodás cégek, ezen a területen csak 1-2 százalékkal csökkent évente a cégek száma, ami bőven az országos átlag (2,53 százalék) alatt van. 
2014-ben közel 100 szálláshely-szolgáltatót számoltak fel. A jelenlegi trendek alapján év végére ez a szám hozzávetőlegesen 70 körül alakul majd. Végelszámolásból több lehet, mint tavaly, a Bisnode 62-t becsül, miközben a cégek a képzett munkaerő hiányára is panaszkodnak, külföldön ugyanis nagyságrendekkel többet kereshetnek a jó vendéglátósok, erről a területről is egyre többen mennek el.
A vendéglátás egészét nézve, ez a legrizikósabb szektor hazánkban, azaz vendéglátóipari partnerrel való üzletkötés esetén a Bisnode alapos cégminősítést javasol.
Emellett szerintük ma Magyarországon sok cég úgy gondolja, elegendő akkor lépnie, amikor az üzletfele felszámolás alá kerül, és megfelelő csak a felszámolási időszak alatt benyújtania a követelését. Ekkor azonban általában már késő, ugyanis a felszámolás alá kerülő vállalkozások általában már nem rendelkeznek minden hitelező kifizetéséhez elegendő vagyonnal, vagy más hitelezők előzik meg őket a sorban. Szóval aki jól fel tudja mérni vagy méretni a partnerei kockázatosságát, és időben tud lépni az jó eséllyel még a felszámolás elrendelése előtt el tudja kezdeni a behajtási folyamatot a nem fizető partnernél."
Hungary,2015-08-31,Index.hu,https://index.hu/gazdasag/2015/08/31/ingatlan_hitel_alberlet_lakaspiac/,"Tudta, hogy a hitelből vett lakást nem adhatja csak úgy ki?","A válság utáni években a hitelezés durva visszaesése után már több év is volt, amikor egyre többen vettek fel lakáshiteleket. Közülük sokan adják ki a lakásukat, amire hitelt vettek fel, azt viszont már nem biztos, hogy tudják, hogy a bankok ebbe elég komolyan beleszólhatnak. Állami támogatással meg még cifrább a helyzet.
Szinte senkinek nem újdonság már, hogy ezerrel pörög a magyar lakáspiac: 2013 előtt még szinte a legjobb lakásokra és házakra is alig lehetett vevőt és albérlőt találni, azóta viszont egyre többen akarnak házat és lakást venni és bérelni, amitől az árak is eléggé elszálltak.
Budapest belső kereteiben különösen durva a helyzet: előfordul, hogy duplázzák a bérleti díjat, az árakat részben az Airbnb hajtja fel. De a rövid távú lakáskiadásnak nemcsak ez a formája jellemző a fővárosban: sokan ugyanis elég jól jártak azzal, hogy a felfutás előtti években vettek lakást, amin mostanában - és feltehetően még jó ideig - elég nagyot kaszálnak akár Airbnb-n, akár hosszú távon adják ki.
Akinek a válság után elég pénze és volt, és időben is kapcsolt, kihasználhatta azt, hogy az alacsony jegybanki alapkamat és a hitelpiaci válság utáni pangása miatt a bankok bagóért vágták hozzá a lakáshiteleket ahhoz, aki hajlandó volt náluk ilyet felvenni.
A lakáspiac mostani robbanását is részben az okozta, hogy sokan vettek későbbi eladásra, vagy bérbeadási céllal: a Duna Housenak az év elején a budapesti vevők fele mondta azt, hogy befektetési céllal vásárol ingatlant. Ezeknek a befektetéseknek legalább egy részéhez biztos, hogy vettek fel lakáshitelt is.
 
Nincs szabad keze, ha hitel van a lakáson
Ennek viszont van egy olyan vonatkozása is, amiről nem biztos, hogy minden tulajdonos és minden bérlő tud, pedig hasznos információ. Több banknál is benne van a lakáshitel szerződésekben, vagy az ahhoz kapcsolódó zálogjogi szerződésben, hogy a lakást csak a bank engedélyével lehet bérbe adni. Ehhez bizonyos bankoknál kérnek egy nyilatkozatot a bérlőtől, hogy tisztában van azzal, hogy
az albérleten banki jelzálog van, és szükség esetén emiatt ki kell költöznie a lakásból.
Az OTP-t, az FHB-t, a K&H-t, az Ersét és az MKB-t értük el ezzel kapcsolatban, és azt tudtuk meg, hogy a bankok közül az MKB-n kívül mindegyiknél van valamilyen formában ilyen szabály a jelzáloghiteleknél:
Az OTP-nél az a szabály,  hogy határozatlan idejű bérleti szerződés esetén legfeljebb 60 napos felmondási időt alkalmazhat a bérbeadó, illetve legfeljebb 60 napos határozott idejű szerződést köthet.
FHB-s hitel esetén ha az ingatlant bérbe akarják adni, azt be kell jelenteni a banknak, illetve bizonyos esetekben előzetesen a bank hozzájárulását kell kérni a bérbeadáshoz. 
Erstés ingatlanhitel esetén ha bérbe akarják adni a lakást, akkor a bérlőnek közjegyző előtt nyilatkozatot kell tennie arról, hogy végrehajtás esetére lemond bérleti jogáról, és a bérbeadásba a banknak is bele kell egyeznie.
És a K&H-s zálogszerződések szerint is csak a bank engedélyével adhatja bérbe a hitelfelvevő az ingatlant.
Az ilyesmi szabályozás egyébként nem új dolog, a bankok régóta beleteszik a jelzáloghiteles szerződéseikbe.
És hogy ennek mi értelme?
Nagyjából annyi, hogy ha valamiért nem tudja fizetni az adós a hitelét, akkor neki is és a banknak is érdekében áll, hogy az ingatlan minél többet érjen, hogy minél gyorsabban megszűnjön a fennmaradó tartozás. Ha viszont a lakás tulaja hosszú távra kötött bérleti szerződést albérlővel, akkor nehezebb lehet a lakást eladni.
Ezt persze nyilván nem annyira könnyű ellenőrizni, hiszen a bankoknak elég költséges külön kis csapatot fenntartani, akik folyamatosan a hitelfelvevők után loholnak. A K&H-n kívül nem is válaszoltak a bankok az azzal kapcsolatos kérdésünkre, hogy milyen hatékonysággal tudják ellenőrizni, hogy a hitelfelvevők kiadják-e a lakásaikat. A K&H pedig azt írta,
a bankok időszakosan felülvizsgálják az ingatlanok értékét helyszíni vizsgálat alkalmával. Ilyenkor azt is ellenőrzik, hogy a lakásra van-e érvényes bérleti szerződés, és hogy ki lakik az ingatlanban.
Ha az állam is beszáll, még kisebb a mozgástér
Szintén fontos szabály, hogy lakásvételre felvett állami támogatás esetén a törvény szigorúan előírja, hogy az ingatlanban annak kell laknia, aki az állami támogatást felvette. Ha ennek az ellenkezője derül ki, akkor a támogatást vissza kell fizetni. Ezt egyébként az állam ellenőrzi."
Hungary,2015-08-30,Index.hu,https://index.hu/gazdasag/2015/08/30/heti_osszefoglalo/,"A pokolból jöttünk vissza a héten
Ez történt a héten a gazdaságban az év 33. hetében","Fekete hétfővel indult a hét, világszerte nagy volt a pánik a tőzsdéken. Aztán lépett a kínai kormány és megnyugodott mindenki, még ha csak átmenetileg is. A magyar bankok újra nyereségesek, viszont egyre több az olyan adós, aki nem tudja törleszteni a hitelét. Az alapkamat nem változott, az ingatlanpiacon mindent felforgat az Airbnb. Csődbe ment az Astra biztosító, felmérték a Quaestor-vagyont, durva visszaéléseket szimatolnak a Babptista Szeretetszolgálatnál.
A hét első fele a kínai tőzsdepánikról szólt. A befektetők attól félnek, hogy megrendülőben van a világgazdasági növekedés két fő pillére: a növekvő kínai kereslet és a bőséges pénzkínálat, amelyet egyebek mellett az alacsony amerikai alapkamat biztosít. A félelem pedig akárcsak múlt héten, vagy néhány hónappal ezelőtt, most is ideges pánikba csapott át.
Fekete hétfő
A brókerek rohantak a pénzük után, a hatás pedig a kínai tőzsdei sajátosságok miatt még pusztítóbb volt: a Shanghai Composite 8 százaléknál is nagyobb mínuszt hozott össze néhány nap alatt.
Fotó: Andrew Burton
A kínai kormány és a jegybank nyugtatónak szánt beavatkozásai aztán a hét közepére hatottak, a kínai tőzsde indexe a hétfői nyitóérték közelében zárt pénteken. Ez persze egyrészt még sehol nincs az augusztus közepi értékhez képest - azóta szinte folyamatosan esnek a részvények - másrészt az elemzők nem győzik hangsúlyozni, a derű alighanem átmeneti.
Sok jel mutat ugyanis arra, hogy a félelmeknek van alapjuk.
A kínai növekedés valóban lassulóban lehet, ha pedig az 1,3 milliárd lakosú ország piaca gyengélkedik, azt megérzi a világ többi része is. Mi például elsősorban Németországon keresztül.
De megérzi a világ azt is, ha közel tíz év után megkezdődik az amerikai kamatemelési ciklus. Egyre nyilvánvalóbb, hogy az amerikai Fed, amely 2006 óta nem emelte az alapkamatot, hamarosan elindul ezen az úton, talán már szeptemberben, de szinte biztosan idén.
Nagy esők
A kínai pánik egyébként kisebb-nagyobb mértékben kihatott a világ többi tőzsdéjére, a hétfői nap például rendesen megtépázta az ázsiái és az amerikai piacokat, és Európa sem úszta meg esés nélkül a dolgot. A hét végére aztán végül szinte mindenki pozitívban zárt.
A Budapesti Értéktőzsdén a vezető részvények mind gyengültek a héten, a BUX pedig 786,36 pontos, 3,55 százalékos eséssel, 21 333,90 ponton zárt pénteken.
  
33. heti záró
32. heti záró
BUX
21 333
22 120
OTP
5 335
5635
Mol
13 988
14 495
Richter
4240
4355
Magyar Telekom
395
397
Az OTP 5335 forinton zárta a hetet, ez 300 forinttal, 5,32 százalékkal alacsonyabb az előző heti záró áránál. A Mol egy hét alatt 3,52 százalékkal gyengült, 13 988 forintot ért pénteken záráskor. A Magyar Telekomnál 0,5 százalék volt a veszteség, 395 forintra esett az árfolyama. A Richter-részvények értéke 2,64 százalékkal 4240 forintra csökkent.
Sokat gyengült a forint is. Az euróval már 314,9 forint körül kereskedtek pénteken, míg a hosszú hétvége előtt még bőven 310 forint alatt mozgott az árfolyam. Pedig a forint még viszonylag szerencsés helyzetben van.
Az ING elemzői négy makrogazdasági kockázat - a Fed kamatemelési ciklusának kezdete, az olajárak változása, a kínai gazdaság alakulása, és a dollár-jüan árfolyammal való együttmozgás - alapján vizsgálta a feltörekvő piaci devizákat, és megállapította, hogy a török líra és a cseh korona mellett a magyar forint a legkevésbé sérülékeny ebben a csoportban.
Indul az autóhiteles forintosítás
A héten az MNB közölte, a magyar bankok a korábbi veszteségek után újra profitot érnek el, az idei első félévben 155 milliárd forint adózás előtti nyereséget értek el, tavaly 294 még milliárd forintos mínuszt hoztak össze. A javulás itt is lehet hogy csak átmeneti, az adatokból ugyanis látszik az is, az adósmentő csomagok ellenére újra növekedni kezdett a nem teljesítő hitelek aránya, a hiteltartozások hatodát nem fizetik időben.
Igaz, a devizás autóhitelek forintosítása és a magáncsőd intézményének bevezetése csak ezután jön, előbbi decembertől, utóbbi szeptembertől. Ezek még hozhatnak néhányaknak megoldást. A jegybank egyébként hosszú idő után először a héten nem nyúlt az alapkamathoz, maradt a rekordalacsony 1,35 százalék. Továbbra is törekednek viszont arra, hogy magyar állampapírba tereljenek mindenkit.
Felfordult az ingatlanpiac
Az alacsony kamatok és olcsó hitelek mellett aki tehette, az elmúlt időszakban leginkább lakást vett, a lendület pedig még mindig tart. (A Duna House adatai szerint amúgy ötből négy lakásvásárló nem is vesz fel hitelt.)
 
A paneleket pillanatok alatt elviszik, a budapesti népszerűbb kerületekben pedig időnként már nem is alkudnak, hanem licitálnak a vevők a lakásra. Az ingatlan most amúgy azért is népszerű befektetés, mert már rövid távon is sok pénzt lehet keresni a kiadásából.
A Budapesten is egyre népszerűbb szállásmegosztón, az Airbnb-n kiadva például szobánként mindössze havi néhány ezer forintot kell adózni egy lakás esetén. Nagyüzemben, legálisan már nem éri meg airbnb-zni, de azért a hagyományos, hosszú távon bérbeadás is épp elég jó biznisz ahhoz, hogy most mindenki meg legyen őrülve a lakáspiacon.
  
Fotó: Vivien Killilea
A lakásbérlők ki vannak akadva, a belsőbb kerületekben, kis, jó minőségű lakásoknál 30-40 százalékkal szaladtak fel az árak részben az Airbnb miatt. És a szállodások is puffognak, szerintük a rövidtávú lakáskiadás, amely a Magyarországra érkező turistákat célozza, az ő üzletüket rontja, szerintük szigorúbban kellene szabályozni a netes szállásmegosztó oldalakat. Az NGM szerint a magyar szabályozás európai szinten is előremutató, inkább  csak betartatni kellene.
 
Fapados utak
Nem csak a hozzánk érkező turisták, hanem magyarokról is, akik külföldre mentek, de vagy nekik, vagy csomagjaiknak nem sikerült hazajutni a légitársaság hibája miatt. A Wizz Air például nagyjából 50 millió forint értékben hagyott Egyiptomban búvárfelszereléseket, hogy elég legyen hazáig a gépbe tankolt üzemanyag. Az utasok persze, akik a reptéren hiába várták a poggyászukat eléggé kiakadtak a fapados társaságra.
Fapados autópályák is épülnek majd Magyarországon. A kormány bejelentette, hogy autópályák és autóutak mellé bevezetik az M gyorsút nevű kategóriát, ami egy 2x2 sávos, fizikai elválasztással rendelkező, leállósáv nélküli gyorsforgalmi utat jelentene. Ennek legfőbb előnye, hogy így 25-30 százalékkal olcsóbban lehetne megépíteni a tervezett utakat, fel tudna gyorsulni az egész magyar építkezés.
Rengeteg állami földet eladnak
Lassan egy éve találgatták már költségvetési szakértők, vajon mi lehet az az állami vagyon értékesítéséből, hasznosításából származó bevétel, amit olyan nagyvonalúan, a két évre együtt 334 milliárd forintos értékben beterveztek a költségvetésbe. A kormány titkolózott. Bárki rákérdezett a dologra, azt mondták, a kormány alkupozícióját rontaná, ha idő előtt előhozakodnának azzal, mit is akarnak eladni. Most végre kiderült: 300-380 ezer hektárnyi állami földet árusítanak ki.
Fotó: Czeglédi Zsolt
Még hírek a hétről
Csődbe ment az Astra biztosító. Nálunk nem voltak túl nagyok, de Romániában februárban még piacvezetők voltak.
Valami súlyos dolog történhetett a Babptista Szeretetszolgálatnál. Nem sok mindent tudni egyelőre, költségvetési csalás miatt nyomoznak, rendkívüli vizsgálat indult. 800 házi gondozót el is bocsátottak.
Felmérték a Quaestor-vagyont, kiderült, hogy a készpénből hiányzik, de a nem fiktív értékpapírok megvannak.
Elengedték Ukrajna tartozásának ötödét a hitelezők. Közben az ország elad ezer lovat is, hogy pénze legyen.
1 milliárd forintot ad a kormány a Continentalnak, mert bővítenek. Amúgy a kormány mostanában szinte minden nagy cégnek csak úgy ad pénzt a közösből, ha bővíteni van kedve, szerintük így nő az export, és lesz több munkahely is.
Norbi Update kakaója igen rosszul szerepelt a Nébih tesztjén, több magyar kakaó csomagolásáról is lehagyják az aromákat.
Mitől kerül 400 forintba egy lángos? Ennek jártunk utána.
Hamarosan kezdődik az iskola, a defacto pedig megmutatta, mennyivel könnyebb élete lesz annak, akit jó tanárok tanítottak."
Hungary,2015-08-26,Index.hu,https://index.hu/gazdasag/2015/08/26/vargaek_nem_szigoritanak_az_airbnb_miatt/,Vargáék nem szigorítanak az Airbnb miatt,"Nem változtat az NGM a szálláskiadás szabályain, az interneten hirdető szobakiadóktól mindössze jogkövető magatartást vár el, írta a Napi Gazdaság szerdán.
Mint megírtuk, a hazai szállodaipar szerint a közösségi szállásközvetítő oldalak, leginkább az Airbnb komoly fenyegetést jelentenek a legális piaci szereplők forgalmára.
A Nemzetgazdasági Minisztérium azonban nem tartja turisztikai kérdésnek, sokkal inkább adózási ügynek tekinti a beutazó forgalomból egyre nagyobb szeletet kihasító közösségi szállásközvetítő oldalakat. Nem a szabályozatlanság, hanem a szabályok be nem tartása a probléma, közölte az NGM.
Tavaly novemberben az Európai Bizottságnál is napirendre került a közösségi gazdaság kérdése, többek között az Airbnb jelenség is. Az NGM szerint a magyar jogi szabályozást ezen a területen az Európai Bizottság jó tagállami gyakorlatnak tartja, amelyből útmutató összefoglalót is kértek a kapcsolódó adózási rendelkezésekkel együtt."
Hungary,2015-08-25,Index.hu,https://index.hu/gazdasag/2015/08/25/airbnb/,Mindent felforgat az Airbnb,"Bár a szállodások itthon ki vannak akadva az Airbnb-re, a számok alapján inkább úgy tűnik, hogy a kisebb hosteleknek okozhat fejtörést a lakáskiadási láz, ami egyébként nemcsak a turizmus más ágazatainak kedvező, de munkahelyeket is hoz. Rövid számolgatás után viszont arra jutottunk, hogy legálisan már közel sem annyira jó biznisz ez a típusú lakáskiadás, mint amilyennek elsőre tűnik. A NAV még csak most kapcsolt, de Budapest belvárosában már duplázzák a korábban albérletként kiadott lakások bérleti díját.
Pár év alatt nagyon felfutott a közösségi szállásmegosztás Budapesten: a legfrissebb becslések szerint mostanra már nagyjából 8000 lakás van fenn a magyar Airbnb-n, amiből nagyjából 3500 budapesti. Ez is azt mutatja, hogy az ország és a főváros is egyre népszerűbb a külföldiek körében, de ennek nem mindenki örül.
Mi az Airbnb?
Szállásközvetítő közösségi hálózat. Három 24 éves fiatal – Brian Chesky, Joe Gebbia és Nathan Blecharczyk – alapította 2008-ban San Franciscóban. Az Airbnb piacán az eredeti ötlet szerint külföldi szálláskeresők és szabad szobával rendelkező helyiek találkoznának. Az ötletet az alapítók saját életükből merítették: a lakásukban egy matracot „adtak bérbe” turistáknak, hogy fizetni tudják a lakbért. Néhány év alatt iparággá nőtt az airbnb-zés.
Az Airbnb ugyanis még jobban felhajtja a már egyébként is elszabadulóban lévő budapesti ingatlan- és albérletárakat, a versenytársak szerint ráadásul a netes szállásmegosztás legnagyobb versenyelőnye, hogy könnyebb vele adót csalni.
                        
Fotó: Bloomberg / Europress / Getty
Hogy ténylegesen mekkora részt szakított ki az Airbnb a magyar szálláspiacból, nehéz pontosan meghatározni. Niklai Ákos, a Magyar Szállodák és Éttermek Szövetségének elnöke az Indexnek azt mondta, a külföldi társszövetségek felmérése szerint a magánszállások a vendégek 5-10 százalékát csábítják el a szállodáktól.
Ez a becslés a Hotrectől jön, ami az Európai Unió tagországainak szállodai, éttermi és kávéházi szövetségeinek esernyőszervezete. Tanulmányuk a nemzetközi tapasztalatokat mutatja, az interneten nem elérhető és nem kifejezetten a magyar szállodaiparral kapcsolatos elemzés.
Hatalmas a növekedés
A KSH adatai alapján is egyértelműen látszik viszont, hogy az üzleti célú egyéb szállások forgalma – ahova az Airbnb is tartozik – valóban ugrásszerűen nőtt az utóbbi években. Tavaly 1 752 000 éjszakát töltöttek ilyen szállásokon a külföldiek, ez 419 ezerrel több, mint 2013-ban. És látszik az is, hogy a növekedés több mint nyolcvan százalékát budapesti szálláshelyek adták.
A szám elég jelentős, főleg, ha mellétesszük a piacot ismerő szakemberek becslését, miszerint a lakásukat az alkalmazáson keresztül kiadók 70-90 százaléka nem regisztrálja a szálláshelyet. A feketézőknél eltöltött éjszakák pedig nem jelennek meg a KSH statisztikáiban.
 
Csakhogy a szállodások panaszait gyengítik is a KSH adatai. A statisztikai hivatal számaiból ugyanis az is kiderül, hogy az utóbbi években nem csak a Airbnb-típusú szállások futottak fel, a teljes szállodaiparnak jól ment. A szállodák forgalma a teljes iparág teljesítményével arányosan bővült.
És bár nem zárható ki, hogy a szállodások is vesztenek potenciális vendégeket az Airbnb miatt, úgy tűnik, nem igazán nem nekik van okuk az aggodalomra. Hanem sokkal inkább a hosteleknek. Mint ahogyan az a lenti ábrán is látszik: a közösségi szálláshelyek néven futó kategóriába tartozó szállástípusok nem nőtt olyan jelentősen, mint a piac egésze.
 
Más felmérések is inkább ezt a hatást sejtetik. Bár a közgazdászok még nem kutatták szét a kérdést, egy tanulmány már készült a texasi Austin szállodapiacáról. A kutatók ott hasonló dolgokat találtak, mint amiket a KSH számaiból lehet kiolvasni a hazai viszonyokról.
A Bostoni Egyetem közgazdászai szerint ugyanis bár Austinban az Airbnb kínálatának 10 százalékos növekedése átlagosan 0,35 százalékos bevételkiesést jelentett az iparágban, de leginkább az olcsó szállások, kevés csillagos szállodák és hostelek érezték meg a konkurencia mozgolódását.
A drágább hotelekre alig volt hatása az Airbnb-nek, miközben a piac olcsóbb szegmenseiben a szállások kicsit még olcsóbbak is lettek.
Akár a hotelek, akár a hostelek kárára növekszik az Airbnb, annyi biztos, minden terepen tartanak tőle, és egyre nagyobb szabályozói gondot jelent szerte a világban. A két dolog pedig össze is függ, a versenytársak szerint a netes szállásmegosztó oldal sikere részben éppen abból fakad, hogy sok országban a hatóságok látóköréből félig-meddig kiesve működik.
„Nem világos, milyen szabályok, rendeletek vonatkoznak erre a területre, az adóztatási rend eltérő-e más szállásadási tevékenységtől, vagy megfelelő-e az adózási morál"" – mondta Niklai Ákos. A szállodaszövetség elnöke szerint egyébként mivel a lakáskiadásnak pozitív hatása van a turizmusra, semmiképp nem betiltásra, inkább az iparág szabályozására van szükség.
Már a NAV is kapcsolt
Fotó: Chris Weeks / Europress / Getty
Miközben mostanra már nagyjából telítődik a piac, a NAV is észbe kapott. Július óta emiatt az adóhatóság már kiemelten ellenőrzi a neten meghirdetett szállásokat: a NAV-osok az ellenőrzések során turistaként lakást vesznek ki, ezzel ellenőrzik, hogy minden rendben van-e a szállásokkal.
Arról viszont ellentmondásosak a hírek, hogy a Nemzetgazdasági Minisztérium (NGM) tervezi-e külön szabályozni a területet. A minisztériumnál rákérdeztünk, hogy lesz-e külön szabályozás – amint megkapjuk a választ, közzétesszük.
Tiltják, tűrik, támogatják
Nem csak a magyar piacon szigorítanak. Az osztrák adóhivatal nemrég adatokat kért a helyi Airbnb-től, hogy mennyien használják az oldalt, és hogy ők mennyi adót fizetnek.
New Yorkban emiatt hónapokig ment a huzavona, mert a cég egyszerűen nem akarta átadni a városnak az adatait. Végül beadták a derekukat, de nem minden adatot osztottak meg, így az önkormányzat nem fogja tudni megbüntetni az adócsalókat. Becslések szerint egyébként New Yorkban a szállások 58 százaléka volt illegális februárban.
A San Franciscó-i szabályok szerint csak a tulajdonos adhatja ki a lakást, amennyiben regisztrálta. A friss philadelphiai szabályozás szerint csak akkor kell regisztrálni a lakást, ha 30 napnál hosszabb ideig akarják kiadni, viszont a rendelet zónákat is kijelöl, így a lakóövezetek többségében nem is válik legálissá az Airbnb, ráadásul a lakástulajoknak a nyolcszázalékos idegenforgalmi adót is kell majd fizetniük. Ehhez hasonló az amszterdami szabályozás, ami két hónapon keresztül teszi lehetővé a lakás kiadását egyszerre legfeljebb négy embernek, és itt is kell idegenforgalmi adót fizetni.
Berlinben nemcsak adózni kell a rövid távra kiadott lakások után, hanem egy új törvény alapján az önkormányzatnál regisztrálni kell a lakásokat, ami miatt jelenleg nagyjából a rövid távra kiadott berlini lakások kétharmada lehet illegális jelenleg.
Barcelona nemrég megválasztott polgármesterének viszont az egyik első intézkedése volt, hogy egyéves moratóriumot rendelt el új szálláshelyek nyitására. Ada Colau ezenkívül az illegális airbnb-s szállások ellen is háborút indított: akit elkapnak, akár 90 ezer eurós (kb. 28 millió forintos) büntetést is kaphat.
Nagyüzemben, legálisan nem akkora üzlet
Csak egy példa, hogy most mennyire összetett a helyzet: ha egy magánszemély a neten hirdet egy szobát, az egyszerre lehet szálláshely-szolgáltatás vagy ingatlan-bérbeadás is, a kettő után pedig eltérően kell adózni. Az RSM DTM adótanácsadó blogján nemrég megjelent poszt részletesen taglalja ezt a témát.
Felkérésünkre végzett számításaikból pedig kiderül az is, ha nem egy, hanem több lakást akarunk kiadni szabályosan, vagyis nagyüzemben állnánk rá az Airbnb-re, rendesen adózva utána, valójában nem is akkora üzlet. 
Fotó: Vivien Killilea / AFP
Vegyünk példaként egy kisebb, 40 m²-es, kétszobás 30 milliós lakást, egy belvárosi, tipikus Airbnb-re is alkalmas ingatlan esetében nem túlzó az ár. Tegyük fel, hogy a tulajdonos 60 százalékos aránnyal tudja kiadni a lakást 8500 forintért naponta, és a bérbeadás szabályai szerint adózik. Ekkor a bérbeadás 153 ezres bevételéből a fenntartási költségek levonása és az adózás után 56 ezer forintja marad. Szálláshelyként adózva 64 ezer forintot tehet zsebre.
Vagy vegyünk egy 60 m²-es, háromszobás, 50 milliós belvárosi lakást, és tegyük fel, hogy 50 százalékos aránnyal lehet kiadni napi 15 ezer forintért. A bérbeadás szabályai szerint a 225 ezerből 99 ezer forint marad meg. Szálláshelyként 120 ezer forint marad a tulajdonosnál havonta. 
Tehát a két lakáson együtt a tulaj havi 156-184 ezer forintot keres a rövid távú kiadással. Vessük ezt össze azzal, ha hosszú távú bérletre adjuk ki ugyanezeket a lakásokat.
Az V. kerületben 2015 első félévében a Duna House adatai szerint egy 40 m²-es, kétszobás lakás átlagos havi bérleti díja 104, szja-fizetés után marad belőle 87 ezer forint.
A 60 m²-es átlagos belvárosi háromszobás lakás havi bérleti díja 156 ezer forint volt. Ez után már egészségügyi hozzájárulást is kell fizetni, így 109 ezer forint marad a tulajdonosnál.
Hosszú távra kiadva a két lakás 196 ezer forintot hoz, többet, mint a fenti feltételek mellett a rövid távú kiadás, rendesen adózva.
Persze a paraméterek – kihasználtság, kiadási ár, méret stb. – variálásával meg lehet találni azt a pontot, ahonnan a nagyüzemi airbnb-zés még legálisan is több pénzt hoz, a példák azért rámutatnak: szabályosan adózva, több lakást kiadni nem egyértelműen jobb üzlet, mint a hosszú távú bérbeadás.
A részletes számítást a táblázatban találja.
Nyissa ki a táblázat megtekintéséhez!
  
Adózás bérbeadás szabályai szerint
Adózás szálláshely szolgáltatás szabályai szerint**
Kisebb lakás
Nagyobb lakás
Kisebb lakás
Nagyobb lakás
Háttér-információk
  
  
  
  
Ingatlan értéke (beruházási költség)
30 000 000
50 000 000
30 000 000
50 000 000
Szobák száma
2
3
2
3
Vendégek száma (fő)
2
4
2
4
Elérhető bérleti díj teljes havi kihasználtság esetén
255 000
450 000
  255 000
  450 000
Várható kihasználtság / hó
60 százalék
50 százalék
60 százalék
50 százalék
Szálláshely díja / nap
  8 500
 15 000 
8 500
15 000
Várható bevétel / hónap
153 000
225 000
153 000
225 000
Elszámolható költségek
  
  
  
  
Várható havi rezsiköltség /hó
60 000
80 000
60 000
80 000
Értékcsökkenés (beruházási költségre vetítve) / év
2 százalék
2 százalék
2 százalék
2 százalék
Egyéb igazolható, költség pl. takarítás, javítási költségek / hó
30 000
30 000
30 000
30 000
Összes elszámolható költség havi szinten
84 000
96 667
84 000
96 667
Adóalap / hó
69 000
128 333
  
  
Személyi jövedelemadó (16%) / hó
13 440
15 467
  
  
Egészségügyi hozzájárulás (14%)/ hó*
-
13 533
  
  
Összes várható adókötelezettség havi szinten
13 440
29 000
  
  
Összes várható adókötelezettség éves szinten
161 280
348 000
64 000
96 000
Vendégektől beszedendő idegenforgalmi adó – ifa (300 Ft/fő/éj)***
131 400
219 000
131 400
219 000
Adózás utáni havi bérleti díj bevétel, ha az ifát a vendégtől beszedi
139 560
196 000
147 667
217 000
Adózás utáni havi bérleti díj bevétel, ha az ifát a vendégtől nem szedi be
128 610
177 750
136 717
198 750
Havi haszon felmerülő költségek figyelembe vételével, ha az ifát a vendégtől beszedi
55 560
99 333
63 667
120 333
Havi haszon felmerülő költségek figyelembe vételével, ha az ifát a vendégtől nem szedi be
44 610
81 083
52 717
102 083
A táblázatot készítette: RSM DTM Hungary Adótanácsadó és Pénzügyi Szolgáltató *Éves szinten 1 mFt feletti bérbeadásból származó jövedelem teljes összegét 14% egészségügyi hozzájárulás terheli. A hozzájárulás éves felső maximuma 450 ezer Ft, melybe beleszámít a magánszemély által fizetett egészségbiztosítási járulék és százalékos mértékű egészségügyi hozzájárulás összege. ** Szálláshely szolgáltatás csak meghatározott feltételek mellett nyújtható, pl. adószám kötelező *** Idegenforgalmi adó beszedésének elmulasztása estetén a szállásadót terheli az adófizetési kötelezettség 
  
  
Bezár
Az ügyeskedők pörgetik a piacot
Airbnb-zni legálisan kizárólag egyetlen, saját tulajdonú lakással tűnik érdemesnek szálláshely-szolgáltatóként. Ebben az esetben ugyanis évi 32 ezer forinttal szobánként és egészségügyi hozzájárulással, vagyis átlagosan havi néhány ezer forint átalányadóval meg lehet úszni. Ezen kívül pedig már csak idegenforgalmi adót kell fizetni, ami kerületenként változó, általában néhány százalék.
A fenti példáknál maradva: csak a nagyobb, 60 m²-es lakás kiadásából több jön be havonta így, mint a két lakás szabályos kiadásából együtt.
Nem rossz befektetés, ha valakinek van egy belvárosi lakása, de több lakásnál ez már nem játszik. De ekkora adóelőny mellett természetesen beindul a trükközés: a sok szobás, nagy lakások hostelszerű Airbnb-működésétől kezdve a strómanokon át egészen odáig, hogy valaki teljesen feketén csinálja.
És onnantól, hogy az Airbnb iparszerűen kezd működni, valóban van mitől tartaniuk a szabályosan adózó, iparszerűen működő szállásadóknak, de még a belvárosi bérlőknek is.
Havi 115 ezer forintért béreltem az 50 négyzetméteres, VIII. kerületi lakásomat, de nemrég a főbérlőmnél bejelentkezett egy cég. Azt mondták, hogy havi 240 ezer forintot tudnak garantálni neki úgy, hogy Airbnb-n adják ki a lakását
– mesélte az egyik kollégánk, akinek emiatt új albérlet után kell néznie. Két másik kollégánk kicsit szerencsésebben úszta meg: az egyikük albérletének bérleti díját 10, a másikukét viszont negyven százalékkal akarja megemelni a főbérlője.
A jelenség általános, Budapesten és több egyetemi városban sokfelé 20-30 százalékkal is nőttek tavalyhoz képest a lakásbérleti díjak. Az Airbnb albérletdrágító hatása viszont nem hungarikum: az USA több városában is készítettek felméréseket, amikből az derült ki, hogy azokban a városokban, ahol az alkalmazás megjelenik, az albérletek drágulni kezdenek a városközpontban (külföldi városok lakásbérleti piacaival ebben a cikkben foglalkoztunk bővebben).
Munkahelyek is jönnek a külföldiekkel együtt
Persze nem csak árnyoldalai vannak az Airbnb-nek. Hiszen besegít a turizmus pörgetésébe is, az itt nyaralók pedig mégiscsak pénzt költenek nálunk. A magyarországi turizmus évek óta az átlagos GDP-bővülés felett pörög, és magyar piac felfutása különben még mindig nem állt meg.
Az STR Global társaság felmérése szerint az év első két hónapjában a magyarországi szállodákban a belföldi vendégéjszakák száma 10 százalékkal, a külföldieké 7,6 százalékkal volt nagyobb a múlt évinél, és már vannak, akik azt tippelik, hogy hosszabb távon Budapest turizmus szempontjából felzárkózhat az olyan turisztikai nagyágyuk mellé, mint Prága vagy Barcelona.
Ez rossz hír a lakásbérlőknek, de jó hír azoknak, akik ebben az iparágban találnak munkát.
Az Airbnb ugyanis munkahelyeket is hoz, nem csak az albérletárakat viszi az egekbe. Sokan felújíttatják vagy akár teljesen újraterveztetik a lakásukat kiadás előtt, de a takarítóknak is fix munkát jelent a szállásmegosztó oldal. És olyan lakások is vannak, ahol nem a tulajdonosok látják vendégül a turistákat, hanem profi hostok foglalkoznak velük. Ők azért kapják a fizetésüket, hogy levelezzenek, fogadják a vendégeket, és programot szervezzenek nekik, de lakásonként változik, hogy mi lehet a feladatuk.
Hogy lehet belevágni?
Egy airbnb-s lakástulajdonost kérdeztünk arról, pontosan milyen utat kell végigjárni ahhoz, hogy valaki kiadja így a lakását.
1. El kell menni a NAV-hoz es kérni egy adószámot szálláshely-szolgáltatási tevekenysegre. Adott értékhatárig átalányadó van, amit négy részletben kell befizetni.
2. El kell menni az önkormányzathoz, és bejelenteni, hogy szálláshelyet akarunk csinálni. Ott ki kell tölteni egy papírt, hogy hány szoba van, hány ágy, hányan tartózkodhatnak ott maximum, van-e konyha, ilyenek. Mintha egy rendes panziót vagy szállodát akarnánk csinálni. A legjobb része ennek, hogy nevet is kell adni a szállásnak, szóval lehet Vader Nagyúr Panzió, vagy barmi.
3. Ha az önkormányzatnál azt mondják, hogy oké, akkor megkapjuk a hivatalos engedélyt, amit kitehetünk bekeretezve a falra, és rajta van nagybetűvel, hogy Vader Nagyúr Panzió.
4. Ezután kimennek helyszíni szemlére. Ez mindenképp kell, különben visszavonják az engedélyt. Kell, hogy legyen egy tűzoltókészülék, ki kell tenni tilos a dohányzás táblákat, és tisztaságnak kell lennie. Fun fact: amerikai konyhás lakások gáztűzhellyel nem játszanak, mert nem lehet egy légtérben az ágy és a gáztűzhely.
5. Regisztrálni kell az Airbnb-n és tolni a bizniszt.
6. Az önkormányzat ad egy füzetet, amibe minden lakó adatait fel kell vezetni az érkezes és távozás idejével együtt. Ezt kérik, ha véletlen kapunk egy ellenőrzést. Ez a legidegesítőbb része, de kell.
7. Az Airbnb-n szepen lehet követni a kifizeteseket, ezekrol mindig ki kell állitani egy alanyi adómentes számlát az Airbnb-nek, ez a könyveléshez kell.
8. Minden hónap elején ki kell tölteni egy lapot, amin bejelentjük az önkormányzatnak a havi bevételt, ebből le kell számolni az idegenforgalmi adót, és átutalni nekik. A lapot meg bevinni vagy elfaxolni, emailben természetesen nem lehet."
Hungary,2015-08-21,Index.hu,https://index.hu/gazdasag/2015/08/21/nyaralas_booking.com_zarolas_gorogorszag_bank_szivas/,"Mit tegyen, ha egy titokzatos görög hotel zárolja a bankszámláját?","Hiába élünk a percek alatt teljesített utalások és a biztonságos internetes fizetés világában, ha nem figyelünk oda nagyon alaposan az apróbetűs részekre a felhasználási feltételekben az olyan szálláskereső-motorok esetében, mint a Booking.com vagy akár az Airbnb, könnyen azon kaphatjuk magunkat, hogy mindeféle előzetes jelzés, a zárolásról szóló e-mail vagy sms nélkül akár a szállás teljes árának megfelelő összeget is hetekre zárolhatják a számlánkon, amit aztán eléggé indokolatlannak tűnő módon sem a bank, sem a szállás, sem a keresőmotor nem fog tudni, vagy nem lesz hajlandó feloldani. Akkor sem, ha már kifizettük a szállás árát, és akkor sem, ha a zárolás miatt nem tudja befizetni a villanyszámláját.
Nincs is jobb dolog annál, mint egy nyaralásból arra hazaérkezni, hogy látszólag az összes pénzünk elfogyott a bankszámlánkról, főleg, ha gondosan számon tartottunk minden költséget és ez alapján sokadszorra átszámolva is lennie kellene még pénznek a számlán. Velem pont ez esett meg a görögországi nyaralásunk után, és a pánikomat semennyire nem enyhítette, hogy a netbankon keresztül mindössze annyit tudtam kideríteni, hogy van még pénzem, csakhogy azt
valaki éppen zárolja július 29-től egészen augusztus 27-ig, a nyaralás vége után még több mint két hétig.
A zárolás pedig azt jelenti, hogy pénz sem nálam, sem a zárolónál nincs, de felhasználni sem lehet. Azt, hogy ki a zároló a netbank nem tudta megmondani, és az sem segített, hogy a zárolás kezdőnapjáról az összes e-mailemet átnéztem, illetve feltúrtam információért a Booking.com és az Airbnb profilomat is, mert sejtettem, hogy a dolog a görögországi nyaralásunkkal lehet összefüggésben.
Ha önök is erre a kellemetlen meglepetésre érnek haza – vagy még a nyaralás alatt szembesülnek a helyzettel, mert nem olyan országba mennek, ahol csak készpénzzel lehet fizetni -, ne essenek pánikba, ahogy én tettem, de
készüljenek fel a legrosszabbra: a pénzüket valószínűleg nem fogják megkapni a zárolás lejárta előtt.
Próbálkozni persze lehet, de az az idegeket nem kíméli. Én először a bankomba mentem, hogy kiderítsem, ki tarja fogva két összegben összesen 50 ezer forintomat, és a válasz hallatán teljesen lesápadtam, mert egy olyan hotel nevét mondták be, aminek még csak közelében sem jártunk.
A banki ügyintéző erre széttárta a karját, és azt mondta, hogy a zárolást nem oldhatja fel, mindössze annyit tehetünk, hogy letiltjuk a kártyámat, és új kártyát igényelek, aminek az átfutása körülbelül két hét. Ha ezt nem szeretném, akkor reménykedhetek, hogy a teljesen ismeretlen nevű görög hotel nem veszi le a pénzt, de ha mégis, és tudom bizonyítani, hogy jogtalanul tették ezt, akkor a bank 180 napon belül visszatéríti. Ez ugyan megnyugtató, de nem sokat javít az akkut helyzeten.
Felhívtam tehát a zárolót, a korfui hotelt, hogy kiderítsem, egyáltalán hogyan kerültek hozzájuk a kártyaadataim és milyen alapon zárolnak 160 eurót a számlámon. A hotel ügyvezetője többször rám csapta a telefont, amikor előálltam a problémával, majd a harmadik hívásra annyit mondott, hogy ne aggódjak, már 20 éve a bizniszben van, és mindig így csinálják, illetve a Booking.com-hoz irányított, mondván rajtuk keresztül foglaltam, ők az illetékesek. 
Azt sajnos nem árulta el, hogyan tudta zárolni a számlám és miért tett ilyet.
Erre a Booking.com sok-sok türelemmel elérhető ügyfélszolgálata adta meg a választ, aki szintén felhívták a hotelt, és kiderítették, hogy ők a tulajdonosa annak a másik apartmanháznak, ahol voltunk. Abban az apartmanban viszont az érkezésünk után 20 perccel, a kifejezett kérésükre készpénzben kifizettük a szállás teljes összegét és egy 20 eurós biztonsági letétet az esetleges károk fedezésére. A tranzakcióról lényegében csak egy papírfecnit – számlát Görögországban sehol, semmiről nem adtak - kaptunk, amit nem tettünk el a bőröndünk legbiztonságosabb zsebébe és őriztük szent ereklyeként.
Fotó: Bloomberg
Utólag kiderült, ez hiba volt, ugyanis az apartman a Booking.com-on egy nappal ez érkezésünk és a teljes összeg kifizetése után visszamondta foglalásunkat, arra hivatkozva, hogy nem volt fedezet a bankszámlámon. Azon a számlán, amin két héttel azelőtt, értesítés és figyelmeztetés nélkül 160 eurót zároltak egy hónapra.
Ezzel három dolgot értek el: egyrészt a Booking.com felé úgy tűnik, mintha sosem lettünk volna náluk, ezért nem kell a keresőmotornak fizetniük a foglalásunk után, hiszen a mi hibánkból meghiúsult a dolog, másrészt gondolom arra számítottak, hogy így Booking.com nem fog törődni a panaszommal, harmadrészt pedig így, mivel nem voltam vendég nem írhatok róluk felháborodott visszajelzést az oldalon.
A foglalás visszamondásáról küldött az apartman egy e-mailt, de mivel ezt éppen az apartman teraszán ülve olvastam, nem tulajdonítottam neki jelentőséget. Hasonló esetben azonban érdemes azonnal szólni a recepciósnak, hogy itt valami félreértés van, mert zárolás esetén egy nem visszamondott foglalás nagyban segíti a pénz utáni harcot.
A Booking.com üzletszabalyzatával egyébként nem ellenkezik a bankszámla zárolása,
de a felelősséget elhárítják azzal, hogy ezt az egyes szállodák szabályozzák, és foglaláskor alaposan utána kell nézni az ő erre vonatkozó szabályaiknak.
A minket megszívató hotelnél utólag meg is találtam ezt a szabályt:
ne essen kétségbe, ha bizonyos összeget zárolunk a számláján, ezt nem fogjuk levonni róla, és egy idő után majd elmúlik a zárolás”.
Rendkívül pontos és megnyugtató egy szabály, az biztos. A zárolás engedélyezése nem a Booking.com vagy a görög hotelek sajátja, nagyon sok szálloda és keresőmotor csinálja, de a legtöbb helyen szigorúan korlátozzák, hogy mennyi ideig zárolhatja egy szállás a számlát. Az Airbnb-n például a vendéglátónak 24 órán belül válaszolnia kell a szálláskérésre, és ha ezt nem teszi meg, vagy elutasítja a kérést, 7 munkanapon belül “elmúlik” a teljes összeg zárolása (ez persze még mindig rettentő kellemetlen, ha ez embernek nincs a szállás árának három-négyszerese a számláján, hiszen addig nem tud más helynek kérést írni, ameddig nincs újra elég elérhető összeg a számlán).
Ha pedig egy szállás egy hónapra zárol egy összeget, a Booking.com azon kívül, hogy odaszól nekik, hogy ezt talán mégsem kellene nem nagyon tud mit csinálni. Erre a dorgálásra a mi esetünkben a hotel ügyvezetője azt válaszolta nekik, hogy sajnos nem az ő hatásköre a zárolás feloldása, hanem a görög bankjáé (ami nyilvánvalóan nem igaz, hiszen ha ő szól nekik, hogy ne zároljanak egy összeget akkor a bank magától nem fogja zárolni).
Fotó: Bloomberg
Nekem pedig ezután a Booking.com ügyfélszolgálata azt tanácsolta, hogy kérjem a saját bankomtól a zárolás feloldását, de ezen a körön már túl voltam, rádásul a bankom (OTP) szabályai szerint sem oldhatják fel a zárolást. Miután erre felhívtam az ügyfélszolgálat figyelmét egy sokadig beszélgetésben, néhány nap gondolkodás után azt válaszolták, hogy öt munkanapon belül intézkednek, de akármi is lesz, 27-e előtt ne nagyon számítsak a pénzemre.
A szereplők tehát egymásra mutogatnak, megoldás nincs, várni kell, és reménykedni, hogy nem él vissza az adatainkkal egy hotel, ami simán rácsapja a panaszkodókra a telefont. Önök pedig így próbálhatják meg elkerülni a hasonló helyzeteket:
egy külön erre a célra fenntartott hitelkártya adatait adják meg foglaláskor,
olyan oldalon keresztül/olyan szállodába foglaljanak szállást, ami szigorúbban szabályozza a zárolást,
a foglalás utáni napokban nézzék meg, hogy zároltak-e pénzt a számlájukon,
ha igen, akkor a szállodába érve/a számlát rendezése után azonnal kérjék, hogy a zárolást is oldják fel,
ha meg valami furcsa dolog történik a foglalásukkal, amikor már hotelben vannak, akkor nem hagyják annyiban.
Update: a cikk elkészülte után egy nappal újra telefonált a Booking.com, és azt ígérték, ha szerzek egy írásos bizonyítékot arról, hogy ez a hotel zárolja a pénzt, akkor rájuk pirítanak. A jutalékot pedig már be is hajtották tőlük."
Hungary,2015-08-17,Index.hu,https://index.hu/gazdasag/ingatlan/2015/08/17/van_ahol_harmadaval_nottek_az_alberleti_arak/,"Van, ahol harmadával nőttek az albérletárak","Budapesten és több egyetemi városban – például Pécsen, Debrecenben, Szegeden – 4-33 százalékkal nőttek tavalyhoz képest a lakásbérleti díjak, Győrben viszont csökkent a kiadó lakások átlagos díja – hivatkozik az Ingatlan.com július végén, augusztus elején készült felmérésére az MTI.
Az elemzés szerint a legtöbb egyetemi városban is nőttek az árak, és további drágulás várható.
Az egyetemistáknak megéri közösködni
Az idén Budapesten nagyon felkúsztak az árak, a 40-59 négyzetméteres kategóriában az átlagos havi bérleti díj 140 ezer forint, szemben a tavaly szeptemberi 126 ezer forinttal, ami tíz százaléknál is nagyobb áremelkedést jelent. A nagyobb, 60-79 négyzetméteres kategóriában 187 ezer forint a kínálati átlagár, ami viszont csak 4 százalékos emelkedés tavalyhoz képest.
Fotó: Váli Miklós
Debrecenben a kisebb lakások átlagos havi bérleti díja a tavalyi 82 ezer forintról 90 ezer forintra nőtt, a nagyobb lakásoknál nem volt változás, 110 ezer forinton maradt a kínálati ár.
Pécsen a kisebb – 40-59 négyzetméteres – lakások átlagos bérleti díja 80 ezer forintra nőtt a tavaly szeptemberi 60 ezer forintról, ami 33 százalékos emelkedés. A nagyobb lakások esetében 90 ezer forintra nőttek az átlagos bérleti díjak a tavaly szeptemberi 80 ezer forintról, 13 százalékos emelkedés volt. Szegeden is nőttek az árak, a kisebb lakáskategóriában 17 százalékkal, 60 ezerről 70 ezer forintra, a nagyobb lakások esetekben pedig 13 százalékkal, 75 ezerről 85 ezer forintra nőtt az átlagos albérleti díj.
Győrben csökkentek csak az árak
Győrben a 40-59 négyzetméteres alapterületű lakásokat átlagosan 106 ezer forintért kínálják, a 60-79 négyzetmétereseket 130 ezer forintért. Ezek az árak elmaradnak a tavaly szeptemberi értékektől, akkor a kisebb lakásoknál az elkért bérleti díj 120, a nagyobbaknál 140 ezer forint volt.
Ezek az árak ugyanakkor csak átlagokat mutatnak egy-egy ingatlantípus esetében, és ezeken belül igen nagy a szórás.
Pesten az Airbnb is felhajtja az árakat
A cég szerint az iskolakezdés előtt minden évben érzékelhető az albérletvadászat hatása, az idén 20 százalékkal emelkedett a kiadó lakások iráni kereslet. Budapesten egyre többen airbnb-znek, azaz külföldieknek adják ki jó pénzért pár napra a saját lakásukat, ami felhajtja a bérleti árakat is. Emellett a bérleti díjak emelkedését a hiányzó lakásépítések is fűtik.
                                            /* */
                                        
A hivatalos adatok szerint tavaly országszerte 8,3 ezer lakás épült, szemben a válság előtti évi 35,5-43 ezerrel. Az Ingatlan.com szakértője szerint a lakásépítések fellendülésével kiegyensúlyozottabbá válhat az ingatlanpiac a következő évtizedben, amelyen a piac ciklikussága miatt további drágulás várható."
Hungary,2015-08-17,Index.hu,https://index.hu/gazdasag/ingatlan/2015/08/17/kiakadtak_az_airbnb-tol_a_szallodasok/,Kiakadtak az Airbnb-től a szállodások,"Az állam mielőbbi segítségét várja a magyar szállodaipar a magánlakásukat kiadó ingatlanulajdonosok miatt, akik mostanra már akár a forgalmuk 5-10 százalékát szívják el, többnyire feketén - írja a Napi Gazdaság.
A lakáskiadós mobilos alkalmazások és oldalak - mint például az Airbnb - a világban is egyre népszerűbbek, viszont többnyire bizonytalan a jogi helyzetük, ezért sok lakástulaj ezt kihasználva nem fizet adót, és nem tartja be azokat a szabályokat, amiket például egy hostelnek vagy hotelnek be kell tartania.
Egy kiadó AirBnb-s lakás BudapestenFotó: Bloomberg / Europress / Getty
Magyarországon is egyre népszerűbb a jelenség, egyre több városi ingatlant kifejezetten azzal a céllal vesznek meg, hogy turistáknak adják ki rövidebb távon. Ingatlanszakértők szerint többek között ezért is van, hogy mostanában nagyon megemelkedtek az albérletárak.
A hazai turizmus képviselőinek viszont nem csak az a baja, hogy sok Airbnb-s nem fizet adót, hanem az is, hogy úgy érzik, hátrányba kerültek azáltal, hogy nekik egy sor közegészségügyi, fogyasztóvédelmi, élelmiszer-, munka- és tűzbiztonsági előírásnak kell megfelelniük, amiknek a szabályozatlan piacon mozgó új lakáskiadóknak nem. Ez pedig még jobban megdrágítja őket az új konkurenciához képest. A lap szerint ugyanis amíg például Budapesten 70-120 euró éjszakánként egy hotelszoba ára, addig magánlakásban akár 40 euróért is találni szállást.
Airbnb után vagy más lakáskiadás után is kell adózni
Minden ingatlanbérbeadásból származó jövedelem után adózni kell, írta közleményében a NAV. Az egyik lehetőség a tételes költségelszámolás, amikor a bevételt, a jövedelem kiszámításánál csökkentik az igazolt költségek (közüzemi számlák, felújítási költségek) és az értékcsökkenés. A másik lehetőség, hogy a teljes bevételből 10 százalék költséghányad levonásával állapítja meg jövedelmét a bérbeadó. A jövedelem után negyedévenként adóelőleget kell fizetni, és az éves adóbevallásban önálló tevékenységből származó jövedelemként kell feltüntetni. Az adó mértéke 16 százalék, az egészségügyi hozzájárulás pedig egymillió forint jövedelem felett 14 százalék.
Ha üzletszerűeűen adunk bérbe ingatlant, azaz szállodaszerűbben működik a dolog, akkor már elég sokféle működési és adózási forma lehetséges. De a legetöbben adószámos magányszemélyként teszik ezt a NAV szerint.
Idén júliusban emiatt a Nemzeti Adó- és Vámhivatal is alaposabb ellenőrzésbe kezdett, a Napi Gazdaság viszont úgy tudja, egyelőre nincs terv a Nemzetgazdasági Minisztériumban arra vonatkozóan, hogy hogyan kéne bevonni a frissen lakáskiadóvá vált korábbi albérletkiadókat a szabályozott szállodapiacra."
Hungary,2015-08-13,Index.hu,https://index.hu/gazdasag/2015/08/13/vizsgalodik_az_airbnb_utan_az_osztrak_adohivatal/,Vizsgálódik az Airbnb után az osztrák adóhivatal,"Adatokat kért az Airbnb-től, és további magánszállásokat kínáló oldalak üzemeltetőitől az osztrák adóhivatal, ami a begyűjtött adatokból a keletkezett bevétel összegére kíváncsi, valamint majd arra, hogy a szállást hirdetők fizetnek-e adót a bérbeadás után - írja az MTI. Az osztrák pénzügyminisztérium közlése szerint a tárgyalások még folyamatban vannak, a bérbeadó vállalkozásokkal már közvetlen kapcsolatba léptek.
A Format című osztrák gazdasági lap értesülése szerint az Airbnb vezetése azt válaszolta, hogy a személyes adatokat szigorúan kezelik, és harmadik személynek nem adják ki.
A legfőbb kritika ezekkel oldalakkal szemben az, hogy ugyan a szolgáltatás igénybevételéért fizetnek adót, azonban a szállás után nem. A magán szálláskiadás a hotelláncok számára is nagy konkurencia, hiszen ezáltal jövedelemtől esnek el. Michaela Reitterer az osztrák hotelszövetség vezetője szerint az Airbnb-nek tíz százalékos adót kellene fizetnie, a jövőre életbelépő szabályozások értelmében pedig 13 százalékot. Az osztrák gazdasági kamara hotelágazati vezetője szerint a piac összes résztvevőjének azonos keretfeltételeket és azonos jogokat kell biztosítani.
Egy legutóbb nyilvánosságra hozott tanulmány szerint a 9flats, a Wimdu vagy az Airbnb oldalakon kínált szállások miatt az osztrák állam 2016-ban több mint 9 millió euró adótól esik el, további 4,5 millió euró idegenforgalmi adót a települések nem kapnak meg.
Julian Trautwein, az Airbnb bécsi képviselője által ismertetett adatok szerint az oldalon hetven százalékkal nőtt a szállásajánlatok száma az előző év ugyanezen időszakához képest, 2013 óta a szállásfoglalók száma pedig 130 százalékkal emelkedett.
Az ImmobilienScout24 ausztriai lakáshirdetési oldal felmérése szerint az osztrákok ötöde legalább egyszer vagy többször kínált már szállást az Airbnb oldalon.
Az Airbnb által kínált szálláshelyek száma Bécsben eléri az ötezret is, ezeknek 67 százaléka lakás vagy apartman, a többi szoba. Átlagosan 69 euróba (csaknem 22 ezer forint) kerülnek a szállások éjszakánként, egy bécsi Airbnb bérbeadó havonta 341 eurót (több mint százezer forint) kereshet.
Ausztriában egy munkavállalónak 730 eurós éves bevétellel rendelkező másodállása lehet. Amennyiben ezt az éves értéket meghaladja a bevétel, már adókötelesnek számít. A településeken nemcsak idegenforgalmi adót kell fizetni, hanem aki három napnál tovább tartózkodik a szálláson, azt a rendőrségnek is be kell jelenteni.
Magánszállásokat számos online felületen lehet foglalni, a 9flats, a Wimdu vagy az Airbnb oldalak közül az utóbbi a legnagyobb. A vállalkozást 2008-ban alapították San Franciscoban, neve az airbed (felfújható matrac) és a breakfast (reggeli) szavak összetételéből ered. Az Airbnb a világ több mint 190 országában és 34 ezer városában kínál szállást. Az oldalt nagyjából 35 millióan használják, 2010 óta az ausztriai felhasználók is aktívak az oldalon."
Hungary,2015-08-03,Index.hu,https://index.hu/gazdasag/2015/08/03/ezert_mennek_az_egekbe_az_alberletarak/,Ezért mennek az egekbe az albérletárak,"Próbavásárlásokat kezdett a lakás- és az albérletekben július elseje óta a Nemzeti Adó- és Vámhivatal, köztük az egyre népszerűbb Airbnb-n hirdetett lakásokban is. Aki nyugtát, számlát nem ad, egymillió forintig terjedő bírságra, aki engedély nélkül végzi a tevékenységét, további vizsgálatokra és bírságra is számíthat. A Magyar Nemzet által megkérdezett szakértők szerint a lakáskiadás nem eléggé szabályozott.
Tavaly decemberben még ezerötszáz körül volt az Airbnb szállásokat kínálók száma Budapesten, ez mára körülbelül hétezerre ugrott, s e tendencia folytatódik - írja a lap. A megosztóoldalra feltöltött magánlakások elsősorban a hostelektől és az alacsony besorolású hotelektől, panzióktól csábítják el a vendégeket.
A jelenség a Nemzeti Adó- és Vámhivatal (NAV) figyelmét is felkeltette, ezért július 1-jén el is indították nyári ellenőrzés-sorozatukat, amely többek között az online szálláshelyhirdetésekre is kiterjed. 
Így kellene adózni 
Megírták, a törvény az adószám kiváltása alól kizárólag ingatlan-bérbeadási tevékenység esetén ad mentesítést, azonban az Airbnb nem bérbeadásnak, hanem „egyéb szálláshely-szolgáltatás nyújtásának” minősül.
Aki tehát így adja ki lakását, annak mindenképpen adóznia kell. Közölték, hogy a NAV-hoz a bejelentkezést megelőzően szálláshely-üzemeltetési engedélyt kell beszerezni az adott település jegyzőjétől, aki igazolást állít ki, ez tartalmazza a szálláshely típusát is.
A fizető-vendéglátói jövedelem után 16 százalék személyi jövedelemadót kell fizetni.
Az adózó kétféle módon állapíthatja meg jövedelmét. Vagy tételes költségelszámolással, vagy tízszázalékos költséghányad alkalmazásával.
Az Airbnb-t, a kereskedelmi szálláshely-szolgáltatást általános forgalmi adó terheli, az alkalmazandó adómérték 18 százalék. Azonban nem kell feltétlenül áfát fizetniük a lakáskiadást interneten hirdetőknek, mivel a jogszabály az adóalanyok részére lehetőséget ad éves hatmillió forintig alanyi adómentesség választására.
Az adózó köteles számlát vagy nyugtát kiállítani. Ezenkívül a fizető-vendéglátó tevékenység online-pénztárgép-köteles, ennek használata alól akkor mentesülhet az adózó, ha vállalja, hogy a vendégeknek számlát állít ki. 
Aki nem ad nyugtát, számlát, az egymillió forintig terjedő bírságra, aki engedély nélkül végzi a tevékenységét, további vizsgálatokra és bírságra is számíthat.
A piacot jól ismerő más szakértők szerint az Airbnb-re 80 százalékban jellemző, hogy feketén adják ki a lakást, nem mellesleg növelve az albérletárakat. Egy-egy hagyományos regisztrált szálláshely után ugyanis az üzemeltető befizeti egyebek között az idegenforgalmi adót, az áfát, a bérjárulékokat, betartja a higiénés és környezetvédelmi előírásokat, és a pénztárgépekben megjelenik a bevétele. Mindezek a költségek a közösségi szállásadóknál nem jelentkeznek, így alacsonyan tudják tartani az áraikat. Ez azzal járhat, hogy növekednek az ingatlanárak, és egyre többért adják ki feketén hosszú távra is."
Hungary,2015-07-31,Index.hu,https://index.hu/gazdasag/2015/07/31/alberlet/,"Brutálisak a bérleti árak, egyre többen mennek lakóközösségbe","Budapesten 20 százalékkal, de a többi régióban is jelentősen drágultak az lakásbérleti díjak. A felsőoktatási ponthatár-húzás után országszerte megindult a roham a kiadó lakásokért, ami augusztusban csak tovább fokozódhat. Kicsi a kínálat, szeptembertől viszont több ezer egyetemista költözne, a kérdés csak az, hogy hova és mennyiért.
Idén 72 ezer diákot vettek fel felsőoktatási intézménybe, a többség a lakóhelyétől távol folytatja tanulmányait, így lakást kell találnia, Budapesten, Sopronban és Győrben keresnek mostanában a legtöbben.
A legolcsóbb megoldás általában a kollégium, egy szobáért havonta átlagosan 10-25 ezer forintot kérnek el. Hogy ki kap szobát és ki nem, az nagyjából augusztus közepére dől el, az elbírálást a hallgató szociális helyzete, az intézmény és a lakóhely közötti távolság, valamint a tanulmányi eredmény is befolyásolja. Akinek nem jut koli, marad a bérlés, ami viszont elég drága.
Kiadó lakások átlagára, Jófogás statisztika
Az átlagos budapesti lakás havi bérleti díja 186 000 forintra emelkedett a Jófogás hirdetései között, ebben mondjuk az is benne van, hogy elég kevés kis lakást hirdetnek, a belvárosban például jelentős részüket airbnb-n hirdetik magasabb árakon.
A központtól kicst távolabb, de jó helyen egy garzon, vagy egy kisebb lakás rezsi nélkül azért 100-120 ezer forint körül kifogható. Ez azonban még mindig nem igazán olcsó egy kereset nélküli egyetemistának, másrészt hatalmas szerencse kell ahhoz, hogy egyáltalán találjunk ilyen lakást.
Az önálló albérlet helyett így aztán egyre többen gondolkodnak lakóközösségben, kivesznek egy 4-5 szobás lakást, aztán szétdobják a bérleti díjat. Így egy szoba sokszor már a kollégiumi árakat közelíti.
                                            /* */
                                        
Első körben jellemzően inkább ismerősök költöznek össze, de arra is van megoldás, ha nincsenek barátaink a városban. Rengeteg apróhirdetésben kínálnak szobát, vagy keresnek lakótársat egy-egy lakóközösségbe. Most például az egyetemisták rohamát meglovagolva a Jófogás is külön funkciót hoz be oldalán lakótárskeresésre, eddig 1500 hirdetést sikerült összegyűjteniük a témakörben.
Fotó: Komka Péter
Az oldal statisztikái szerint Budapest után Debrecenben a legélénkebb a lakótárskeresés, de a 2015-ös ponthatárok kihirdetése azonnal megnövelte egyéb nagyvárosok kereséseinek számát is. Általában a gépesített és bútorozott, jó közlekedési lehetőségekkel bíró lakásokat keresik, a férfiak és nők megközelítőleg hasonló arányban gondolkodnak lakóközösségben, de nőként kicsit könnyebb betársulni."
Hungary,2015-07-24,Index.hu,https://index.hu/kultur/eletmod/2015/07/24/on_is_enne_egy_jo_lecsot_egy_vadidegennel/,Enne lecsót egy vadidegennél?,"Éhes vagyok, úgyhogy megnézem a telefonomon egy alkalmazásban, hogy ki és mit főz éppen a közelben, bejelentkezem, és tíz perc múlva ott ülök egy vadidegen asztalánál, és eszem a főztjét. Ha végeztem elköszönök, értékelem a kaját, a házigazda meg értékel engem, mint vendéget. Nagyjából erről szól a Yummber, a héten induló legújabb kajás applikáció.
Őszintén szólva értetlenül álltam a Yummber ötlete előtt: miért mennék idegenekhez enni, azt meg végképp nem értem, miért hívnék meg magamhoz idegeneket? És ha nem csak enni akar, hanem beszélgetni is? És ha jól érzi magát, és nem akar elmenni? És ha kritizálja a főztömet? Persze biztos léteznek nálam kevésbé antiszociális lények is, úgyhogy kezdem elhinni, hogy a Yummber működhet is a gyakorlatban.
Az ötlet két gazdája, Kalmár Péter és Boros Regina, utóbbi a Macaron-nap kitalálója és szervezője, hangsúlyozták: ez a fejlesztés a bevállalósabb embereknek való, és előre szólnak, hogy ez nem fine dining. Ez a jó házi kosztról szól. Arról, hogy igazi embereknél együnk igazi kajákat, és igen, előfordulhat, hogy Vegeta is lesz az ebédben. Ebben szerintük a kaland a lényeg és a társaság, valamint a mostanában gyakran emlegetett sharing economy elve. Tudják, hogy ez egy megosztó alkalmazás – van, aki imádni fogja, van, akinek eszébe sem jut majd kipróbálni.
Fotó: Ajpek Orsi
Mi az a sharing economy?
A sharing economy (más néven közösségi gazdaság) azt a gazdasági rendszert jelenti, amely az áruhoz, a szolgáltatáshoz, vagy a tudáshoz közösségileg férünk hozzá, és ebbe a szemléletbe beletartozik a bizalom, az átláthatóság, és a személyes kapcsolatok. Mivel a sharing economy mostanában nagy divat, idővel egyre nagyobb üzleti vállalkozásokká nőhetik ki magukat az ezen alapuló vállalkozások, ahogyan az Uber is. Ebben a cikkünkben több sharing economyhoz kötődő alkalmazásról is olvashat, mint amilyen például a Yummberhez hasonló Leftover Swap, amin keresztül a megmaradt kaját lehet elcserélni, hogy ne kelljen kidobni. 
„Sokan az Ubertől is idegenkedtek, de aztán bevált. Az Ubert is és az Airbnb-t is bizalmi rendszer tartja össze, beülnek a kocsidba, befekszenek az ágyadba” - mondja Regina. „Ez nem lakásétterem"" – hangsúlyozza. ""Az egy teljesen más módszer, ott valaki tényleg egy hétig főz, gyönyörűen megterít, előre be kell jelentkezni.” Erre is van már alkalmazás, de a magyar fejlesztésű Yummber nem erről szól. Itt nincs előre bejelentkezés, abban a pillanatban döntöd el, hogy enni akarsz, és a vendéglátó sem tudja, hogy ki és mikor fog hozzá érkezni.
Amikor meghirdették az ötletüket a Facebookon, azt hitték, hogy jó, ha 30-40 ember fog jelentkezni vendéglátónak, ehhez képest több, mint hétszázan jelentkeztek, hogy szeretnének idegenekre főzni. Vannak köztük olyanok, akiknek amúgy is nagy a családjuk, és mindig sokat főznek, vannak otthon lévő kismamák, akik örülnek, ha jön hozzájuk valaki, van, aki egyedül van, és magára nincs kedve főzni, de ha jönnek mások, szívesen főz, így duplán jól jár. És vannak profik is, például akik rendszeresen főznek máshol is, de csatlakozott a rendszerhez például az idei Bocuse D'or-on segédkező egyik szakács is. A fine dining sincs tehát teljesen kizárva, de tény, hogy zsákbamacska, hogy mit fogunk enni éppen. Persze egy idő után nyilván már csak azok maradnak a rendszerben, akiknek magas az értékelése, és tényleg jól főznek.
Fotó: Ajpek Orsi
„Nagyon sok ember szeretne éttermet nyitni, őszintén szólva nekik ez egy nagyszerű lehetőség, hisze nulla befektetéssel kipróbálhatják, hogyan tudnak főzni és vendéglátózni. A jelentkezők többsége a társaság miatt jelentkezett, illetve azért, mert nagyon szeret főzni és szeretné ezt megmutatni” – mondja Kalmár Péter.
A jelentkezők erős castingon estek át, ki kellett tölteniük egy kérdőívet, és sokukkal személyesen is találkoztak. Akin úgy érezték, fél attól, hogy másokat engedjen a lakásába, annak azt tanácsolták, első körben ne csatlakozzon a Yummberhez. 150 konyhával indulnak el végül ezen a héten, ezek közül a legtöbb persze a belvárosban van, ami szerintük a turistáknak is jó opció. Hiszen ha valaki egy jó magyar gulyást akar enni, és látja, hogy Tibinél vagy Nikinél már 600 lájk van a gulyásra, akkor ő is oda fog menni. És még azt is elmondhatja magáról, hogy járt egy magyar konyhájában.
Fotó: Ajpek Orsi
De nem csak belvárosiak főzhetnek, nem zárnak ki senkit, sok vidéki induló is van, ami az egyetemek miatt lehet befutó, és sok külső kerületben is fogadnak vendéget yummberesek. A Yummberen egyébként nem csak ebédelni lehet, a kaja elvileg folyamatos. Egyik nagy cél a reggeliztetés, amitől a legtöbben ódzkodnak, de például éjszakai főzést sokan vállaltak, így elvileg hajnali háromkor, buli után is be lehet majd ugrani egy jót enni valahova.
A dolog egyébként teljesen legális, 14 adag ételig ugyanis bárki értékesíthet kaját a saját konyhájában, nem kell hozzá engedélykérés a NÉBIH-nél, hanem csak bejelentési kötelezettség van. A Yummber csapata mindenkinek tartott felkészítést, amiben főleg azt hangsúlyozták, hogy semmit ne csináljanak másként, mint eddig szoktak. Ha két adag kaját szoktak főzni, akkor főzzenek ezentúl is annyit, legfeljebb nekik nem marad és esznek egy szendvicset. De amíg nem indul be a dolog, addig nem kell feltöltött mélyhűtővel otthon dekkolni. (Főzésre jelentkezni egyébként itt lehet.)
Fotó: Bődey János
Nekem egyébként akkor csillant fel először a szemem, mikor Kalmár Péter elmondta, hogy a harmadik kerületben különösen sok induló van: még az is lehet, hogy az Index is beszáll a kezdeményezésbe. 
Hogyan működik?
Alaposan tanulmányoztam az applikációt, aminek mindenképpen előnye, hogy egyszerű. Ha kezdek éhes lenni, a térkép kiadja nekem a közelemben lévő, éppen aktív házigazdákat. Megjelenik egy fénykép arról, hogy mit kínálnak és mennyiért, például paprikás csirke nokedlivel 1200 Ft-ért vagy rakott krumpli ezerért. Rányomok a rakott krumplira, ami megjelenik a vendéglátónál, ő pedig visszaigazol, hogy fogad-e.
Nagyon fontos tehát, hogy mindenki eldöntheti: kit enged be a lakásába, átnézheti például az adott vendég értékelését. Ha fogadja, akkor az éhes felhasználónál megjelenik a cím is, illetve hogy mennyi idő múlva ér oda. Innentől kezdve létrejön a találkozó, aki éhes jól lakik, aki főzött, az meg eladja a kaját. Minden tranzakció bankkártyán keresztül megy, készpénzes forgalom nincs, így minden követhető. Aki egyszer valahová bejelentkezett, az hozzájárul, hogy levonják a pénzét. A Yummber a saját jutaléka levonása után minden héten utalja a pénzt a házigazdáknak, így aki sokat, és jól főz, annak ez egy jó bevétel lehet.
Egyre több a lehetőség a közösségi étkezésre
Szintén a napokban indult el a MyCuzine.com oldal is, amin keresztül bárki nyithat otthon lakáséttermet. Már több budapesti, és egy balatoni lakásétterem is van az oldalon, ahová bárki bejelentkezhet, bár mivel az oldal angolul van, valószínűleg inkább turistákra számítanak. Uliczki Soma, a mycuzine.com egyik alapítója az olasz agriturizmók mintájára indította el az  első lakáséttermet, az Agriturizmo Dzsakobét a Balaton közelségében. A szombat délutáni eseményeken a környékbeli gazdaságok kínálatából készül 6 fogásos menü, amit balatoni kilátás mellett fogyaszthatnak el a regisztrált vendégek. A következő szombati étkezésekre (július 25., augusztus 1., 8., 15., 22., 29., szeptember 5., 12.) a mycuzine.com oldalon keresztül még lehet jelentkezni. 
És van már a Yummberhez nagyon hasonló magyar fejlesztés is, a Piqniq, amiről mi is írtunk annak idején.  Ez inkább a főzős csoportok létrehozására koncentrál, azaz hogy összetereljen embereket, barátokat főzni, többnyire egy előre megbeszélt időpontban. A Piqniq végül nem robbant be a köztudatba, ami talán annak is köszönhető, hogy kissé nehezen kezelhető maga az alkalmazás, és a cél sem annyira egzakt, mint a Yummber esetében.  
Mint Török János, a Piqniq egyik fejlesztője elmondta: ""a Piqniq egy digitális közösségi háló az ételkedvelőknek. Inspirációt, ötletet adunk egymásnak arra, hogy mit együnk étteremben vagy mit főzzük otthon."" A Piqniqet jelenleg Amerikában fejlesztik tovább. 
Jeles Éva egyike volt azoknak, akik elsőként jelentkeztek a Yummberhez főzni. Amúgy is szenvedélye a főzés, főleg miután áttérítette családját a „reformtáplálkozásra” és elkezdett odafigyelni a jó alapanyagokra. Sok gasztroblogot követ és egy éve egy főzőiskolát is elvégzett.
Fotó: Bődey János
„Szeretek főzni, hozzá tartozik a napi örömforrásomhoz. Sokszor éjjel főzök passzióból, egyszerűen azért, mert élvezem” – mondja Éva, akihez Pozsonyi úti lakásába érkeztünk próbavacsorára. Nagyon tetszik neki a Yummber ötlete, és mivel amúgy közgazdászként dolgozik, a vállalkozások gazdasági oldalán is gyorsan átlát, és az otthoni vendéglátó alkalmazásban nem talált veszélyforrást.
„Közgazdászként is érdekel a sharing economy elve, és meggyőződésem, hogy emellett a 21. században nem lehet elmenni” – mondja Éva, miközben kifejti, hogy főzött tegnap egy kis lecsót, de nem sok maradt belőle, így gyorsan beledobott egy kis pulykahússal és gombával töltött paprikát, azt főzi most, szerinte nem lehet rossz. Közben a sütőben karfiol sül, és gyorsan készít egy tál kuszkuszt is.
Fotó: Bődey János
Éva azt mondja, kalandként fogja fel a Yummbert. Végül is a három gyereke már felnőtt, főzni szeret, befektetés pedig egy okostelefonon kívül nem kell hozzá. Neki elég megnyugvás, hogy nemet tud mondani arra, akit nem akar beengedni – ha egyáltalán lesz ilyen –, és hogy minden bankkártyán keresztül zajlik. Úgy tervezi, csak akkor főz majd, ha kedve lesz. Mivel dolgozik, inkább vacsorákat tervez, a gasztronómia iránt érdeklődő fiatalokra és turistákra is számít. Nem akar ebből meggazdagodni és ha nem jön be, az sem baj, de még az is lehet, hogy keresni is tud vele.
Fotó: Bődey János
Közben Éva megterít, és mivel nemrég esett be a munkából, leül velünk enni. Az első fogás hideg tökleves, Éva ezt 800 forintra árazta be, persze lehet csak másodikat is kérni, de azért nem hagynék ki egy töklevest, az egyik kedvenc kajám. A leves alapja joghurttal összeturmixolt főtt zöldség, abba van belekeverve a ropogós tök, az uborka és a zöld hagyma. Nagyon jó. A második fogás a már említett töltött paprika, hozzá sült karfiol (eszembe sem jutna, pedig nagyon jó!), mellé kuszkusz. A töltött paprikában rizs helyett zabpehely van, mindig tanul az ember. A főfogás ára 1500 forint, de Évánál annyit szed az ember, amennyit akar. Persze hogy ki mennyit kér az ételért és hogy milyen adagokat ad, azt maga döntheti el. Éva még kínál, miközben a három lányáról beszélgetünk, de én már nem bírok többet enni.
Fotó: Bődey János
És ekkor jövök rá, hogy már több, mint egy órája egy soha nem látott lakásban vacsorázok egy idegennel. Mondjuk nem egyedül, hanem a fotós kollégámmal, ami változtat némileg a helyzeten. De jobban belegondolva nem is volt annyira furcsa, mint amennyire először annak gondoltam. 
 A Yummber alkalmazás letölthető a GooglePlay-en keresztül."
Hungary,2015-07-09,Index.hu,https://index.hu/gazdasag/ingatlan/2015/07/09/philadelphia_legalizalta_az_airbnb-t/,Philadelphia legalizálta az Airbnb-t,"Mi az az airbnb?
Szállásközvetítő közösségi hálózat. Három 24 éves fiatal – Brian Chesky, Joe Gebbia és Nathan Blecharczyk – alapította 2008-ban San Franciscóban. Az airbnb piacán külföldi szálláskeresők és szabad szobával rendelkező helyiek találkoznak. Az ötletet az alapítók saját életükből merítették: a lakásukban egy matracot „adtak bérbe” turistáknak, hogy fizetni tudják a lakbért. Jelenleg 192 ország 26 ezer városának szálláslehetőségeit ajánlja az oldal. 2008-as indulása óta több mint  négymillióan foglaltak szállást, csak a tavalyi évben 3 millióan. Magyarországon majdnem kétezer ingatlant hirdetnek az oldalon, ezek többsége Budapesten van. Bővebbenitt írtunk róla.
Philadelphia legalizálta az Airbnb-t, és ezzel a legnagyobb amerikai város lett, ahol a lakásmegosztó alkalmazás jogszerűen működhet - írja a Fortune.
A város közgyűlése ellenszavazat nélkül fogadta el a rövid távú lakásbérlést engedélyező rendeletet, ami ugyanakkor adókötelessé is teszi az alkalmazáson keresztül leszervezett szállásmegosztást. A rendelet zónákat is kijelöl, így a lakóövezetek többségében nem is válik legálissá az Airbnb, ráadásul a lakástulajoknak nyolc százalékos idegenforgalmi adót is kell majd fizetnie. Azoknak, akik 30 napnál hosszabb ideig akarják kiadni a lakásukat, hatósági engedélyt is kell kérniük.
Philadelphiának valószínűleg elég jól jön most az Airbnb legalizációja, hiszen jövőre itt rendezik meg a demokraták az jelöltválasztó gyűlésüket, szeptemberben pedig Ferenc pápa látogat majd ide.
Más városokban még mindig nem egyértelmű az Airbnb helyzete: San Franciscóban például - ahol a céget alapították - februárban részben legalizálták az alkalmazást, múlt héten viszont a polgármester bejelentette, hogy a polgármesteri hivatalban külön iroda fog az airbnb-s lakások regisztrációjával foglalkozni, és keményen megbüntetik majd azokat, akik nem tartják be az érvényes szabályokat. Arra is van esély, hogy tovább szigorítják az Airbnb-re vonatkozó szabályokat."
Hungary,2015-07-02,Index.hu,https://index.hu/gazdasag/2015/07/02/hol_fogunk_lakni_husz_ev_mulva/,"Ha nem lesz elég lakás, dobozokban élünk majd","Túlzsúfolt negyedek, komfort nélküli lyukakban tengődő emberek tömegei, szétszakadó városi társadalom, krónikus lakáshiány – nem, ez nem egy 19. századi angol iparváros, vagy egy brazil favella leírása, hanem lassan a világ legfejlettebb városait jellemezhetjük így. Az urbanizáció problémái elől az északi féltekén sem menekülünk, bár Budapesten egyelőre csak kicsiben mutatkoznak meg az aggasztó világtrendek. Ha minden így megy tovább, hol fogunk lakni húsz év múlva?
A világon urbanizációs robbanás zajlik, ami a 21. században éri majd el a csúcspontját:
jelenleg a népesség fele, de 2050-ben várhatóan már a kétharmada fog városokban élni – más kérdés, hogy milyen körülmények között.
A folyamat a globális délen a leginkább feszültségekkel terhelt, de a fejlett világot is húsba vágóan érinti. Ma minden nyolcadik ember tízmilliósnál nagyobb megalopoliszokban él, és arányuk a jövőben tovább nő majd.
Meglepőnek tűnhet, de az egyik legnagyobb probléma Európába és Észak-Amerika nagyvárosaiban is a túl kevés lakás. A munkalehetőségek egyre inkább néhány városba koncentrálódnak, ami természetes módon ezekre a helyekre vonzza az embereket. A legfelkapottabb városokba évente több tízezres számban érkeznek új lakók, amire a döntéshozók nincsenek felkészülve. Nem is csoda, mivel a lakáspolitika nehéz és fokozottan konfliktusos kérdés, a rugalmatlan, agyonszabályozott és a túlságosan szabadjára engedett ingatlanpiac is súlyosbíthatja a helyzetet. A lakáshiány sok helyen már válságos szintre jutott, de egyelőre nem létezik tuti recept a kezelésére. Összeszedtünk néhány várost, ahol igazán eldurvult a helyzet.
Spórolhatsz egy életen át, de az sem elég
Európa egyik legdrágább városa London, ahol lakáshoz jutni is egyre nagyobb kihívás. A népességnövekedés miatt évente negyvenkétezer új lakásra lenne szükség, az ingatlanfejlesztések viszont nem ebbe az irányba történnek, a cégek sokkal inkább azzal vannak elfoglalva, hogy hova húzhatnának fel még néhány felhőkarcolót a Cityben. A szűkösség hatására az ingatlanárak meredeken emelkednek, a város belső zónáiban saját lakást venni egy élet munkájával sem elérhető cél a legtöbbeknek, de még egy élhető albérletet sem lehet kifizetni átlagos fizetésből. A drágaság ráadásul a város egyre nagyobb részére terjed ki, így az alacsony jövedelműek fokozatosan távolabb szorulnak a városközponttól.
London északi külvárosaFotó: Bloomberg
 Az ingatlan annyira drága, hogy a londoniak nagy része szabályosan kiárazódott a lakáspiacról:
nemhogy egy lakás árát nem tudná összespórolni, de még a lakáshitelhez szükséges önrészt is átlagosan 22 évbe telne félretenni.
Ezért aztán a többség bérelni kényszerül Nyugat-Európa egyik legkevésbé szabályozott albérletpiacán. Nagy-Britanniában sokáig kontrollálta az állam a lakásbérleteket, de aztán Margaret Thatcherhez köthető szabadpiaci fellángolás 1988-ban elsöpörte az összes erre vonatkozó szabályozást. Míg korábban léteztek helyi szintű hatóságok, amelyek a bérlők érdekeit képviselték, és alkudoztak a bérleti díjakról, ma már semmi nem felügyeli, hogy ki milyen feltételekkel kínál kiadó lakást. A lakásokat gyakran szobánként adják ki, hogy még több pénzt vasaljanak ki a bérlőkből. Egyre inkább elterjednek a rövid időre kötött, akár féléves szerződések, amelyek lejárta után módosulhatnak a feltételek, persze nem a bérlő javára. Mindezt súlyosbítja, hogy az országban néhány évvel ezelőtt betiltották a házfoglalást, így most már semmi sem védi azokat, akik üresen álló ingatlanokba telepednek be.
A londoni helyzet olyan súlyos, hogy már teljesen általánossá vált lakásválságról beszélni. A londoni városfejlesztési projekteket széles társadalmi vita kíséri, és az angolok egyre nagyobb része látna szívesen valamilyen ingatlanpiaci szabályozást, minimum az albérletpiacon: egy idei kutatás szerint összesen kevesebb mint 10 százaléknak lenne ellenére. A kormányzó pártok és a városvezetés eddig nem mertek hozzányúlni a kérdéshez, de lassanként talán elindulhat valami, legalábbis a Munkáspárt főpolgármester-jelöltje már beemelte témái közé a lakásbérletek szabályozását.
Airbnb-paradicsom, albérlőpokol
Párizsban sem állnak sokkal jobban lakástéren. A művészet és a divat európai fővárosa sosem volt olcsó, de a lakhatás költségei mostanra elképzelhetetlen szintet ütöttek meg: a lakásárak az elmúlt évtizedben megháromszorozódtak. A népesség természetesen itt is növekszik, lakóhely pedig nincs elég, pláne, mivel a meglévő lakások egyre nagyobb részét nem szándékozzák párizsiaknak eladni vagy kiadni.
A XVI. kerület PárizsbanFotó: Jacques Demarthon
A gazdag külföldiek körében mindig is divatos dolognak számított egy párizsi lakás, ez most sincs másképp, annyi különbséggel, hogy mivel egy ingatlan Párizs belvárosában biztos befektetésnek számít, aki megteheti, többet is bevásárol belőle. Azok a rétegek, akiknek ez belefér, nyilván kevésbé árérzékenyek, így hajlandóak csillagászati összegeket kifizetni egy-egy ingatlanért, ami hozzájárul az árak elszabadulásához. A külföldiek által birtokolt, befektetésnek vett lakásokkal viszont általában van egy kis probléma: a tulajdonosoknak egyszerűen nem éri meg őket hosszú távra kiadni.
Párizs a világ egyik legfelkapottabb turistaközpontja, jelenleg több mint negyvenezer rövid távra kiadó lakással vezeti az Airbnb világranglistáját.
A forgalom egész évben hatalmas, és számítások szerint már évi 70 százalékos kihasználtság mellett háromszoros hasznot lehet elérni így a hosszú távra kiadáshoz képest.
A helyzet tehát Londonhoz hasonló: a lakások egyre drágábbak, ami sokakat az albérletpiacra szorít, viszont kiadó lakásból is egyre kevesebb jut egy főre, így azok is durván megdrágulnak. Nem kirívó eset, hogy a tulajok visszaélnek a helyzetükkel, és elképesztő, élhetetlen lyukakat adnak ki több száz euróért főleg tájékozatlan és kiszolgáltatott bevándorlóknak annak ellenére, hogy ezt tiltják a francia törvények.
A kormányzat mostanra jutott el odáig, hogy viszonylag laza keretek között, de szabályozzák az albérletek árait, amivel a lakosság több mint kétharmada is egyetért: augusztus 1-jétől Párizsban senki nem adhatja ki a lakását az adott környék átlagos négyzetméteráránál 20 százalékkal többért. Berlinben a közelmúltban lépték meg majdnem ugyanezt, az egyre inkább elfajuló ottani helyzetről itt írtunk bővebben.
Berlini háztetőkFotó: Thomas Trutschel
A bérletárak maximálása érdekes kísérlet az állami beavatkozásra, de nem feltétlenül jelent átfogó és fenntartható megoldást, ahogy azt a következő, svéd példa is mutatja.
Az állami felügyelet, és ami utána jön
Stockholm a maga évi harmincezer beköltözőjével ma Európa leggyorsabban növekvő nagyvárosa.
Nem csoda, hogy az ingatlanfejlesztők nem bírják a tempót, különösen, hogy sokáig nem is igazán érte meg lakásokat építeni. A bérlők lakhatási biztonságának érdekében ugyanis Svédországban évtizedeken át érvényben volt az ármaximálás, ami alacsony szinten tartotta az árakat, tehát akinek jutott lakás, az elégedett lehetett, a lakáskiadás mint befektetés viszont így nem volt annyira jövedelmező tevékenység. Ezért aztán kevesen akartak befektetési céllal ingatlant venni, és ez az építkezéseknek is gátat vetett. A kevés lakásra jutó rengeteg ember aztán itt is extrém helyzetet alakított ki: az albérletárak alacsonyan maradtak, de gyakorlatilag lehetetlen volt kivehető lakást találni, a megvásárolható ingatlanok árai viszont az egekbe szöktek, ami a svéd lakosság durva eladósodásához vezetett.
Fotó: Jonathan Nackstrand
A bérletár-maximumot nemrég eltörölték, de az intézkedés egyelőre nem érezteti pozitív hatásait, amit persze csak hosszabb távon várnak tőle: továbbra is kevés a lakás, viszont már semmi nem gátolja, hogy legálisan is irreális összegeket kérjenek el értük. Sok önkormányzati tulajdonú albérlet is van, ezekre viszont állítólag akár 6-10 évet kell várni, akkora a túljelentkezés. A városi önkormányzaton nagy a nyomás, hogy építsenek új ingatlanokat, de egy helyi forrásunk szerint nem igazán tudják teljesíteni a vállalásaikat, és ha építenek, többnyire akkor sem a szociális szempontok érvényesülnek, inkább továbbadják az értékesítési jogot ingatlanszövetkezeteknek, akik aztán drágán árulják a lakásokat.
Az amerikai álom útjába is a lakáshiány áll
De ne gondoljuk, hogy a lakáskrízis csak Európát sújtja, az Egyesült Államokban szintén egyre rosszabb a helyzet. Ott a két legfelkapottabb város New York és San Francisco, és persze mindkettő komoly lakáshiánnyal küzd: New Yorkban az albérletárak 2000 és 2012 között 75 százalékot ugrottak az óriási keresletnek köszönhetően.
Az amerikai városok helyzetét az is súlyosbítja, hogy nincs célzott szövetségi szintű politika, amivel kezelni lehetne a válságot.
New York polgármestere ígéretet tett, hogy a következő évtizedben nyolcvanezer új lakást fog építtetni, és másik százhúszezret helyrehozat, de szakértők szerint még ha ez sikerülne is, akkor sem lenne elég, további segítségre van szükségük a szövetségi kormányzattól.
Lakótömb Kelet-HarlembenFotó: Spencer Platt
Ha ez nem történik meg, és nem alkotnak átfogó, szövetségi szintű lakás- és várospolitikát, az megint a szuburbanizáció irányába hat majd, vagyis a város még a mostaninál is jobban szétterül térben, de a funkciók maradnak rettenetesen egyenlőtlenül elosztva.
Ha a kormányzat nem is mutat különösebb hajlandóságot a lakásproblémák kezelésére, a civil és az üzleti szféra felől jövő kezdeményezések azért akadnak.
New Yorkban például egy ingatlanfejlesztő cég a Bloomberg pályázatára olyan házat tervezett, ami apró, konténerszerűen egymásra pakolható egységekből állna, mindegyikben egy-egy kompakt kis lakás.
A lakóegységeket a kis méret ellenére megpróbálnák élhetőre tervezni, és sokan máris a jövő lakhatási modelljeként ünneplik a koncepciót. Mások viszont inkább antiutópiát látnak a mikroapartmanokban: tényleg a panelházak egy még kompaktabb változata lenne a jövő, amelyekben az emberek egyenlyukakban laknak majd? A projekt kapcsán az Atlantic már össze is szedte a szűk helyeken lakók egyéni és családi kockázatait.
Amerika másik állatorvosi lova San Francisco, ahol az árakat az egekbe repítette a techiparban forgó hatalmas pénzmennyiség. A termékek és szolgáltatások árait egyre inkább a menő techcégeknél dolgozók fizetéséhez igazítják, ez alól nem kivételek a lakások sem. A városban érvényes szigorú építési szabályok tovább rontanak a helyzeten, egyszerűen nem épül annyi lakás, hogy el tudják helyezni a beáramló embereket.
Fotó: Justin Sullivan
Az elmúlt évtizedben összesen 2100 lakás épült, viszont évente tízezerrel nőtt a lakosság. Ez egyszerre szociális és gazdasági probléma: a meglévő lakások drágulásán kívül azt is eredményezi, hogy a dübörgő San Franciscó-i cégeknek hiába volna igényük új munkaerőre, az emberek egyszerűen nem tudnak hova beköltözni.
Ezáltal pusztán a lakáshiány évente sok milliárd dollárral veti vissza az amerikai gazdasági növekedést.
Hagyományosan az elérhető árú lakhatás szószólói és az ingatlanfejlesztők minimum gyanakvással tekintenek egymásra, San Franciscóban viszont az extrém lakáshiány miatt új helyzet van kialakulóban. Városi aktivisták egy csoportja felismerte, hogy a leghatékonyabban úgy léphetnek fel az ügyben, ha elérik, hogy lazuljanak az építési szabályok, ezáltal felépülhessen egy csomó új lakás. Még az is sokat javítana a lakáshelyzeten, ha az új egységek luxusingatlanok lennének, mivel a városban bőven akadnak olyanok, akik meg tudnák fizetni őket, de most a régebbi lakásokból szorítják ki az őshonos San Franciscó-iakat.
A baj csak az, hogy elméletben ugyan mindenki az építkezések mellett van, viszont a gyakorlatban többnyire az a hozzáállás, hogy építkezzenek csak, de ne az én szomszédomban. Mindenki úgy szereti a saját környékét, ahogyan megszokta, a lakók általában nyomatékosan fellépnek mindenféle ingatlanfejlesztési projekttel szemben – a potenciálisan leginkább beépíthető Öböl-negyedben például a helyik egyelőre mereven ragaszkodnak az érvényes építkezési moratórium fenntartásához. Állami fellépés itt sem várható, a jövőben a helyi ingatlanpiacot az fogja meghatározni, hogy mekkora nyomást tudnak gyakorolni a városi törvényhozásra egymáshoz képest az elérhető lakásokért küzdők és a saját környékük arculatát védők csoportjai."
Hungary,2015-06-11,Index.hu,https://index.hu/gazdasag/2015/06/11/berlin_alb/,Ez Berlin igazi szocialista húzása,"Berlinben elsőként maximálják az albérletek árát Németországon belül. A parlament azért döntött így, mert az utóbbi időben olyan árrobbanás történt a főváros albérletpiacán, amire még nem volt példa, és félő, hogy a szerényebb jövedelmű városlakók egyszerűen kiszorulnak a belső kerületekből. Ilyen szabályozás korábban csak Svédországban volt, ahol viszont a lakásbiztonság pozitívuma mellett hosszútávon az ingatlanszektor félrecsúszásához, lakáshiányhoz és korrupcióhoz vezetett. Itthon viszont  elképesztően alulszabályozott az albérletpiac, pedig egyébként Budapest ebből a szempontból is berlinesedik, és egyre nagyobb üzlet a lakáskiadás.
Berlin néhány évvel ezelőtt még híres volt a nyugat-európai viszonylatban megfizethető árú albérleteiről. Az elmúlt időszakban azonban hirtelen felpörgött az albérletpiac: míg 2005-ben átlagosan csak 5,5 eurót kellett fizetni egy négyzetméterért havonta, tavalyra ez az összeg már a 9 eurót súrolta. Gyorsul az árnövekedés üteme is, 2013-ról 2014-re átlagosan 9 százalékot drágultak a kiadó lakások, ráadásul a lakosságszám növekedése miatt nincs is belőlük elég.
Különösen reménytelen a helyzet, ha az ember külföldi diákként érkezik a városba.
Hónapokig kerestem kiadó szobát, több, mint 140 emailt írtam és 32 castingon voltam, mire megtaláltam a mostani helyem, de még így is szerencsésnek érzem magam. Elképzelni sem tudom, milyen nehéz lehet annak, akinek rosszabb háttérrel kell végigcsinálnia mindezt.
– meséli Barbi, aki tanulni ment Berlinbe. A jó helyeken levő lakásokban levő szobákra akkora a túljelentkezés, hogy az egyre feljebb kúszó árak mellett szabályos castingszerűségeken is részt kell vennie a jelentkezőnek, már ha egyáltalán kiválasztják a bemutatkozó-levele alapján. A castingok persze meglehetősen kínosak és időigényesek is lehetnek:
Bár visszakapnám azt a rengeteg órát, amit az életemből elvesztegettem azzal, hogy idegenek konyhájában söröztem esténként akkor is, ha már a második percben éreztem, hogy ez így nem fog menni és ők a legidegesítőbb arcok az egész városban. 
Persze a magasabb árkategóriákban nem feltétlen kell több tucat vetélytársat felülmúlni egy szobáért, de a magyar diákok többségének ez nyilván nem opció. A jobb kerületekben most már 400 euró fölé is kúszhat egy szoba ára.
Fotó: Thomas Trutschel
Akkor sem sokkal könnyebb a helyzet, ha nem egy lakóközösségbe jelentkezik az ember szobáért, hanem saját albérletet venne ki. Iván, aki már több éve Berlinben dolgozik, 5 hónapig keresett megfelelő lakást barátnőjével, és már ezalatt az idő alatt is érezhetően drágultak az albérletek.
Egy jobb lakást akár harmincan is megnézek egy nap. A belső kerületekben már szinte alap, hogy ha kiveszed a lakást, províziós díjat kell fizetni az ingatlanosnak, ami 1000-1500 euró is lehet, és nem jár vissza, mint a kaució. Végül szerencsénk volt, és találtunk egy lakást, ami fejenként kb. 330 euróra jön ki mindenestül havonta, de ez csak azért sikerült, mert ismertük az előző bérlőt, aki írt rólunk egy ajánlást.
A már meglévő albérleti szerződésekre korábban is vonatkozott árszabályozás, vagyis a tulaj nem dönthetett úgy önkényesen akármikor, hogy tetszőleges összeggel megemeli a lakás bérleti díját. Ennek a következménye, hogy a mai napig lehet olyan albérletekben is kiadó szobákat találni, amik a sok évvel ezelőtt kötött szerződés miatt nevetségesen olcsók, de ehhez hatalmas szerencse kell.
Az újdonság ehhez képest az, hogy mostantól az újonnan létrejövő bérleti szerződésekre is vonatkozik törvény: a bérleti díj nem lépheti át 10 százaléknál többel a környékbeli árak átlagát. Ezzel Berlin úttörő lesz az nyugat-európai városok között, bár az albérletpiac ilyen-olyan szabályozása eddig is bevett gyakorlat volt a világ számos országában, különösen Észak-Európában. A szektorra itthon jellemző totális esetlegesség és szürke, vagy teljesen adózatlan működés tehát egyáltalán nem általános jelenség, de a későbbiekben látni fogjuk, hogy a túlszabályozás miatt is adódhatnak nem várt problémák.
Nem leszünk London
A Berlini Lakásbérlők Szövetségének ügyvezetője, Reiner Wild szerint az új szabályra azért van szükség, mert a most hirdetett lakások és a meglévő albérletek ára között óriásira nőtt a szakadék. A városba özönlenek a turisták és a letelepedni vágyók is, a lakosság minden évben negyvenezerrel növekszik, nem csoda tehát, hogy a befektetők is rárepültek az ingatlanpiacra, és elszaladtak az árak. Akik régebben vették ki a lakásukat, gyakran azért nem váltanak annak ellenére, hogy már megváltoztak az igényeik, mert a korábbihoz képest hasonló paraméterekkel rendelkező ingatlant már csak sokkal drágábban találnának.
Nem akarunk olyanok lenni, mint London vagy Párizs, ahol a rosszabbul keresők kiszorultak a külső kerületekbe.
- mondta Wild az említett városokban uralkodó horrorisztikus albérletárakra utalva. Párizsban egyébként az egyszobás lakások átlagosan havi ezer euró körüli összegért bérelhetők, Londonban ugyanez még több, inkább 1500 euróhoz közelít (aki szörnyülködni akar, itt megnézheti városrészekre bontva). Berlin ehhez képest még mindig nagyon olcsónak számít, és ha a bérlők lobbija ilyen erős tud maradni, akkor nem is fogja elérni ezeket a szinteket. Wildék legalábbis azt szeretnék, ha ez a mostani csak az első lépés lenne, és a várospolitika a jövőben tovább mozdulna a mindenki számára megfizethető lakások felé.
Állam az albérletemben 
Az albérletpiac szorosabb állami felügyelete egyébként Nyugat és Észak-Európában megszokott dolog. Hollandiában pontozási rendszer működik a kiadó lakásokra, amit független szervezet végez és az albérlő a beköltözés utáni fél évben kérelmezheti. Ha a lakást a jellemzői alapján túlárazottnak találják, a bérlő jogorvoslatot kérhet.
Svájcban, ha a tulaj növelni akarja a bérleti díjat, először bizonyítania kell, hogy neki is keletkezett valamilyen új többletköltsége (például felújította a lakást), amivel az emelést indokolni tudja.
Svédországban van a legszigorúbb állami kontroll, ami már több évtizede működik a bérlők lakhatási biztonságának érdekében, ugyanakkor ezen a példán lehet a legjobban illusztrálni, milyen veszélyeket rejt magában egy drasztikusabb állami beavatkozás az ingatlanpiacba. Svédországban ugyanis a helyi keresetekhez képest mesterségesen alacsonyan tartott bérleti díjak miatt nem igazán éri meg a befektetőknek lakásokat venni, amiket aztán kiadnak. Ha pedig nincs, aki kivegye, akkor egy idő után olyan sem lesz, aki felépítse az új házakat, így a svédeknél az építőipar és az ingatlanpiac is megrekedt.
A baj csak az, hogy az ország lakossága közben folyamatosan növekszik, ezért a városokban krónikus lakáshiány alakult ki: egyrészt iszonyúan nehéz albérletet találni, másrészt az ingatlanárak az egekbe szöktek, 2000 óta konkrétan megduplázódtak, mivel az albérlethiány miatt sokan inkább vennének, viszont mivel nem épül elég lakás, nem nagyon van mit. Ez pedig a lakosság olyan mértékű eladósodásához vezetett, hogy már az IMF is figyelmeztette Svédországot a helyzet veszélyeire. A kormányzat ugyanakkor néhány könnyítésen kívül nem igazán mer hozzányúlni a régóta fennálló rendszerhez, és más módszerekkel próbálják élénkíteni a házépítési kedvet.
Budapesten is megszaladt
Az elmúlt fél-egy évben Budapesten hasonló jelenségnek lehetünk tanúi, mint Berlinben: a sokáig kényelmesen alacsony albérletárak egyszer csak elindultak meredekebben fölfelé.
Ma bizonyos részeken 30-40 százalékkal is többet kell fizetni, mint mondjuk 2013-ban. A hirtelen és jelentős változás főleg a belvárost érinti, és több oka is lehet.
Egyrészt a városban hosszabb-rövidebb ideig tartózkodó külföldiek viszik fel az árakat: az utóbbi időben robbanásszerűen megugrott a turizmus, és Budapesten is kitört az Airbnb-láz, ami egyébként világjelenség. A lakástulajdonosok egyre nagyobb része próbál szerencsét az apartmanpiacon, és hosszútávú bérbeadás helyett néhány napos időszakokra adják ki a lakásaikat turistáknak. Ráadásul egyre több a külföldi, elsősorban gazdagabb országokból érkező egyetemista a városban, akik szintén hajlandóak a helyieknél többet fizetni egy-egy jó helyen lévő lakásért.
Nálunk is nőnek az árak
Az elmúlt fél-egy évben Budapesten hasonló jelenségnek lehetünk tanúi, mint Berlinben: a sokáig kényelmesen alacsony albérletárak egyszer csak elindultak meredekebben fölfelé.
Ma bizonyos részeken 30-40 százalékkal is többet kell fizetni, mint mondjuk 2013-ban. Az Otthontérkép adatai szerint volt ahol 2000 környéki négyzetméterárról 3000 fölé ment szűk két év alatt a kiadási ár. A hirtelen és jelentős változás főleg a belvárost érinti, és több oka is lehet.
Egyrészt a városban hosszabb-rövidebb ideig tartózkodó külföldiek viszik fel az árakat: az utóbbi időben robbanásszerűen megugrott a turizmus, és Budapesten is kitört az Airbnb-láz
Másrészt az elhalasztott lakásvásárlások és a devizahitelek bedőlése miatt is sokan választanak albérletet, ezek a rétegek is mostanában jelentek meg a piacon.
Ennek kapcsán felmerülhet a kérdés, hogy a berlini példa ragadós lehet-e, újragondolhatják-e nálunk is az albérletpiac szabályozását. Amin egyébként mindenképpen lenne mit csiszolni, még akkor is, ha az árakba nem feltétlenül kell vagy érdemes felülről beleszólni, mint azt a svéd példa mutatja (bár a magyar főváros lakosságszáma nem nő Stockholmmal és Berlinnel ellentétben), ráadásul még a mostani árnövekedéssel együtt is elég olcsónak számít Budapesten a lakásbérlés.
Fekete lyuk a hazai szabályozásban
A német példához visszakanyarodva, ott szinte elképzelhetetlen olyan szintű fusizás és zavarosban halászás, mint ami itthon az albérletekkel megy.
Ha valaki ott ki akar venni egy lakást, akkor egy rakás papírt kell leadnia az ingatlan kezelőjének, többek között banki adatokat, a munkaszerződésének a másolatát, külföldieknek az útlevelüket is. Az összes rendelkezésre álló információ alapján mindenkiről megállapítják, hogy mennyire „megbízható”, vagyis milyen eséllyel fogja rendesen fizetni a bérleti díjat, ezt egy schufa nevű mutatóval fejezik ki (vicces módon egyébként ebbe állítólag olyanok is beleszámítanak, hogy kit hányszor kaptak el bliccelésért). A végén az kapja meg a lakást, aki a legmagasabb pontszámot érte el. Mivel mindennek nyoma van, nyilván az sem merül fel, hogy a tulajok elkerüljék az adózást, így az egész dolog sokkal tisztábban működik, mint amihez mi hozzászoktunk.
Fotó: Sean Gallup
Más kérdés, hogy milyen következményei lesznek az új árplafonnak ebből a szempontból: rövid netes keresgélés alatt több olyan beszámolót is találtam Svédországról, amiben az ármaximálás miatti korrupcióról írtak. Ott a lakáshiány miatt jellemző dolog, hogy a tulajdonosok valójában jóval több pénzt kérnek el, mint ami a hivatalos szerződésben van, és a bérlők még így is örülhetnek, hogy egyáltalán találtak lakást. Az új törvény miatt Berlinben is hasonló helyzet állhat elő, és akkor arról ne is beszéljünk, hogy milyen hatása lenne egy hasonló intézkedésnek Magyarországon, ahol az adóelkerülés szinte nemzeti sportnak számít.
Érdeklődtünk a fővárosnál, hogy mit gondolnak az új berlini rendszerről, vagy az albérletpiac központi szabályozásáról általában, illetve a NAV-tól is próbáltuk megtudni, az államnak mennyi adóbevétele származik a legálisan kiadott lakásokból. A fővárostól a cikk leadásáig nem érkezett hivatalos válasz, az adóhatóságnál pedig ugyanabba futottunk bele, amibe pár hónapja a Napi.hu, vagyis azt mondták, hogy fogalmuk sincsen az adóbevétel összegéről, és a kiadott lakások számára sem tudnak becslést mondani. Mivel nincs semmilyen nyilvántartás, az adóelkerülők lebuktatására sincs kiforrott gyakorlat, a NAV főleg az egymást szívesen feljelentő állampolgári réteg eseti bejelentései alapján jár el ilyen ügyekben. Ilyen feltételek mellett azt azért lehet sejteni, hogy a közvetlenül a tulajdonostól kivett lakások esetében nem feltétlen a törvényes út a legjellemzőbb.
Az egyetlen rendelkezésre álló, bár nem éppen aktuális adat az albérletpiac méretéről a KSH-tól származik, a népszámlálások során ugyanis erre is rákérdeznek. Eszerint 2001-ben országosan 271 431 (ebből Budapesten 101 790) lakás volt bérbe adva, ami a lakásállomány 7,3 százaléka, míg 2011-ben 277 365 (a fővárosban 95 976), ami 7 százalékot tesz ki, ebből azonban nem derül ki, hogy mennyi az, amit törvényesen adnak ki, és mennyiért kapja zsebbe a bérleti díjat a tulaj.
Annyi azért innen is látszik, hogy az albérletkérdés rengeteg embert érint mind tulajdonosi, mind bérlői oldalról, ennek ellenére a magyar államnak láthatóan egyáltalán nincs a lakásbérletpiacra célzott politikája.
Cikkünket a Facebookon kommentelheti: 
A berlini városvezetés olyat lépett, ami per pillanat Budapesten egészen elképzelhetetlen lenne
                        Posted by Index.hu on 2015. június 11."
Hungary,2015-04-23,Index.hu,https://index.hu/gazdasag/2015/04/23/lakasarak_lakaspiac_ingatlan/,"Viszik a lakásokat, mint a cukrot","Manapság egy jó helyen lévő lakást szinte gyorsabban lehet eladni, mint hogy az ember kimondaná, hogy ingatlanár-robbanás, sőt, még licitálnak is egymásra a vásárlók. Budapest ingatlanvásárlási lázban ég, az árak csak szaladnak fölfelé, a kevésbé tőkeerős vásárlók pedig hoppon maradnak, és egyre lejjebb kell adniuk az igényeikből. De mi a franc történik a budapesti lakáspiacon, mitől mennek egyre följebb és följebb az árak, és meddig tarthat ez az egész?
A budapesti lakáspiacon a válság kitörésétől egészen 2013-ig egyre csak lefelé mentek az árak, senkinek nem volt
pénze, 
hitele 
vagy kedve eladósodni.
A válság előtti szinthez és a mostani helyzethez képest is nagyon mélyre kerültek az árak. Két évvel ez előtt viszont egyre többet lehetett arról hallani, hogy a lakásárak ennél már nem mehetnek mélyebbre, és aki akar és megteheti, az most rögtön kezdjen el lakást venni.
Az üzenetet pedig meghallották a megfelelő emberek, és megjelentek a piacon a befektetők.
Ebben az időben, 2012–2013 körül egy belvárosi ingatlan nagyon jó befektetés volt: a lakásárak mindenhol 5-10 százalékot zuhantak a válság óta, a jövedelmek viszont nagyjából szinten maradtak, így előnyösen lehetett lakást venni. A kereslet pedig egyre nőtt a belvárosi albérletek iránt. Ez részben pont amiatt történt, mert a válság alatt sokan elvesztették a lakásukat, és nem tudtak vagy nem akartak újat venni, ezért inkább bérelni szerettek volna, no meg ott vannak a német és norvég orvostanhallgatók és sorstársaik, akik pár évre belvárosi albérletet kerestek maguknak.
Ezeknek hála Ditróy Gergely, az Otthontérkép vezető elemzője szerint egy belvárosi lakással akár 8-10 százalékos hozamot is el lehetett érni a befektetésen, ráadásul viszonylag kockázatmentesen, miközben a biztonságos pénzügyi befektetések, állampapírok, bankbetétek a jegybank folyamatos kamatcsökkentései miatt ennek csak a töredékét ígérték. Az elmúlt évben meglódult a lakástranzakciók száma, a 2009 és 2012 közötti évi 80-90 ezer után tavaly 100 ezer fölé emelkedett, Ditróy szerint pedig az idén a 120 ezret is elérheti.
Az egyes városok, városrészek között jelentős különbségek vannak, ahogyan nem mindegy az sem, hogy mekkora a lakás. Jellemzően a 12 és 20 millió forint közötti értékesítési árral, illetve 50–75 négyzetméter közötti alapterülettel rendelkező ingatlanokat keresik a leginkább. Budapesten a keresők körében a legnépszerűbb Újbuda, de sokan keresnek ingatlant a II., XIII., XII. kerületekben is. Országos szinten Budapestet és Pest megyét követően Veszprém megye a legnépszerűbb.
Robbannak az árak
A nagyobb kereslet hajtja felfelé az árakat, így míg 2012–2013 között még egyre olcsóbbak lettek a lakások, addig 2013-ról 2014-re már Budapest minden kerületében drágábbak lettek a lakások.
Sőt, ahogy azt az indexnek nyilatkozó lakáskeresők is elmondták, már nemhogy alkudni lehetne az árból, de a Buda és Pest belső kerületeiben lévő,
jobb lakásoknál egymásra licitálnak a vevők.
Ez az Otthontérkép másik ábráján is látszik, ami azt hasonlítja össze, hogy mennyivel nőtt az ár, amin az eladók kínálják, és mennyivel az, amin végül el is adják a lakásokat. Látszik, hogy II. és V. kerületben még olcsóbban is kínálták a lakásokat tavaly, mint 2013-ban, viszont majdnem 3-4 százalékkal drágábban adták el őket.
Ma is voltam egy lakásnál, ahol már mire kimentem, telefonon felhívták a tulajt a befektetők, hogy megtekintés nélkül, teljes áron megveszik a lakást. Azért jófejségből megmutatta nekem is. És ez már a sokadik ilyen a rövid pályafutásom alatt.
– mondta nekünk egy elkeseredett lakáskereső
lakáskeresős történetek
Ha ön is keresett mostanában lakést vagy albérletet és hasonló akadályokba ütközött, vagy ismer hasonló sztorikat, írja meg nekünk a tema@index.inda.hu email címre!
Bár egyelőre a statisztikákból nem lehet kimutatni, a brókerbotrányok is lendíthetnek a befektetési ingatlanpiacon, mert ahogy a pénzügyi szolgáltatókban megrendült a bizalom, inkább lakásba teszik az emberek a megtakarított pénzüket.
A nagy befektetési roham viszont azt jelenti, hogy a másik oldalon
egyre többen lesznek olyanok, akik majd nem engedhetik meg maguknak a saját lakást, így inkább albérletet keresnek, ami pedig tovább hajtja a beruházókat. Ettől persze tovább mennek fel az árak.
Az egyre nagyobb albérletkereslet a bérleti díjakat is egyre feljebb nyomja, nem is beszélve arról, hogy sokan inkább turistáknak adják ki a lakásokat pár napra-hétre, mondjuk az Airbnb oldalon keresztül, sokkal nagyobbat kaszálva ezzel, mintha egy évre kiadnák magyaroknak a helyet.
A magyar befektetők mellett egyre inkább megjelentek a külföldi, orosz, kisebb részben ukrán és arab befektetők, akiknek a régiós összehasonlításban még mindig nagyon olcsó budapesti lakáspiac maga az álom.
Azt csinálják, hogy amelyik lakás normális, nem elszállt áron jön ki hirdetésben, azokra lecsapnak befektetők vagy befektető cégek, nagyon sokszor oroszok, és azonnal odaküldik az embereiket, akiknek nem számít az a pár millió, ami egy átlagembernek számít.
– panaszkodott nekünk egy vásárló.
 
Bár a jó minőségű belvárosi lakások fogynak, ettől önmagában nem igazán esnek vissza az árak. A mostani jelentős növekedésben pedig az is benne van, hogy nagyon mélyről jön vissza a piac. 10 százalékkal drágább belvárosi lakásár még mindig olcsónak számít például a régió fővárosaihoz képest.
Ez persze nem nyugtatja majd meg azokat, akiknek már a sokadik lakást happolják el az orra elől. Főleg, ha néhány nappal később viszontlátják azt valamelyik ingatlankereső oldalon pár millió forinttal drágábban.
Hol a vége?
Arra az ingatlanosok sem mernek fogadni, hogy mikor érhet véget a növekedés. Ami a következő pár hónapban vagy fél évben változtathat valamennyit a helyzeten, az Ditróy szerint a devizahitelek forintosítása lesz. Most még sokan várnak arra, hogy lezáruljon a folyamat, és lássák, mennyi tartozásuk marad, mekkora lesz a törlesztőjük, és kitalálják, hogy mit is kezdjenek az ingatlanjaikkal. Ha közülük sokan döntenek úgy, hogy eladnak, akkor megélénkülhet kicsit a piac, bár ez inkább a nem olyan jó minőségű és nem a belső városrészek piacán nyomhatja majd le az árakat.
Viszont ennek lehet egy olyan hatása, hogy az országos vagy a budapesti átlagárak csökkenni fognak.
És ez megkönnyítheti majd azoknak a vásárlóknak a helyzetét, akik a befektetők miatt kiszorulnak a belvárosból.
Más hatások miatt viszont nemsokára a belvárosi lakások után a piac következő szegmense is beindulhat, júliustól ugyanis használt lakásokra is le lehet hívni a családok otthonteremtési kedvezményét, vagyis a csokot. Ez a korábbi szocpolt váltja, és két gyermek után egy 50 négyzetméteres ingatlanra már 800 ezer forint támogatást is le lehet majd hívni. Horváth Áron, az Eltinga Ingatlanpiaci Kutatóközpont vezetője szerint ez tovább élénkítheti a keresletet, de nem elsősorban ott, ahol a befektetők licitálnak most egymásra a lakásokért, mert a csok értékben limitált, vagyis Budapesten legfeljebb 35 millió, más városokban 28 millió forintos lakásokra lehet lehívni. Ez viszont azt jelenti, hogy az áremelkedés folytatódik, sőt, tovább pörög a belvároson kívül is.
Horváth úgy látja, a mostani boomot részben az is magyarázza, hogy
a válság után még nem igazán indultak be a fejlesztések, vagyis nem nagyon épülnek új lakások,
így a topkategóriában is mindenki a 2000-es évek elején vagy régebben épült vagy felújított lakásokra hajt. A fejlesztések már kezdenek éledezni, az új lakások építése az előző évekhez képest nagyot nőtt az elmúlt időben, de még messze van a válság előtti szinttől. Ami pedig épül, az versenyhátrányban van a használt lakásokkal szemben, mert az új lakások után áfát kell fizetni. Éppen ezért Horváth szerint most nagyon lobbiznak az ingatlanfejlesztők, hogy csökkentse a kormány az áfát az új építésű lakásokon, mert, ahogy a 2000-es években épült lakások keresletén látszik, igény lenne az új ingatlanokra is."
Hungary,2015-04-19,Index.hu,https://index.hu/kulfold/2015/04/19/kuba_usa_kozeledes_obama_castro/,A jólét elsodorná a diktatúrát,"Fontos nyitás kezdődött az Egyesült Államok és Kuba között, ami mind a ciklusa végéhez közeledő Barack Obamának, mind a gazdasági nehézségekkel szembenéző Raúl Castrónak érdeke volt. Politikai foglyokat engedtek el az egyik oldalon, kihúzták Kubát a terrorlistáról a másikon, és a diplomáciai kapcsolatok 54 év után állhatnak helyre. A legfontosabb, a kereskedelmi embargó kérdése azonban lényegi részeiben nem Obama, hanem a republikánus többségű kongresszus kezében van, így féloldalas lehet az enyhülés.
„Ez történelmi találkozó volt"" – az iráni atomprogramról szóló keretmegállapodás után kis idő alatt másodszor beszélt erről Barack Obama amerikai elnök, ezúttal a kubai nyitásról szólva, miután másfél évig tartó titkos előkészítés és háttértárgyalások után múlt hétvégén megvolt az első formális egyeztetés is Obama és Raúl Castro kubai elnök között az Amerikai Államok Szervezetének panamai csúcstalálkozóján. Persze kevesen kérdőjelezhetik meg, hogy valóban történelemről van-e szó, amikor egy 54 éve fennálló viszonyt csapott meg a változás szele.
A leginkább szimbolikus panamai csúcstalálkozóról Obama azt mondta, annak ellenére tudtak tárgyalni, hogy teljesen mást gondolnak arról, hogy hogyan kell egy társadalomnak felépülnie. Nem vitatta, hogy a két ország történelmi viszonya nagyon összetett, de szerinte most abban a helyzetben vannak, hogy tovább tudnak lépni. Raúl Castro is arról beszélt, hogy egyes dolgokban egyet fognak érteni, másokban pedig nem.
Fotó: Mandel Ngan
A héten aztán újabb mérföldkövet jelentett, hogy Obama bejelentette, a külügyminisztérium javaslatát támogatva leveszi Kubát a terrorizmust támogató országok listájáról. Még a külügy 2013-as, terrorizmusról készült jelentésében is az szerepelt, hogy Kuba menedéket nyújtott az ETA, valamint a FARC tagjainak, Obama szerint azonban az elmúlt fél évben nem tapasztalták a terrorizmus támogatását.
Josh Earnest, a Fehér Ház sajtószóvivője hozzátette, hogy még mindig vannak nézetkülönbségek a kubai vezetés más lépései miatt, de ezek nem relevánsak a terrorlista szempontjából. A nyitás tehát megkezdődött, de az igazán lényegi kérdés, az embargó eltörlése nem kizárólag Obama kezében van, és még Kubában sem feltétlenül örülne neki mindenki.
Fél évszázados feszült viszony
A kubai-amerikai viszony megromlása több, mint fél évszázadra nyúlik vissza, egyik legfeszültebb időszakát pedig az 1960-as évek legelején élte meg. Az Egyesült Államok azután függesztette fel a diplomáciai kapcsolatokat Kubával, hogy a Fidel és Raúl Castro vezette forradalom 1959-ben megdöntötte az Egyesült Államok által is támogatott Fulgencio Batista elnök hatalmát.
Raul Castro és Che Guevara 1964-benFotó: Getty Images
Az Egyesült Államok kereskedelmi embargót és utazási korlátozást is bevezetett Kubával szemben, amiknek feloldásától az egymást követő elnökök a politikai reformok hiányára és az emberi jogok helyzetére hivatkozva zárkóztak el, viszont rendszeresen érveltek azzal, hogy több milliárd dolláros segélyeket juttattak a szigetországban élők támogatására. A másik oldalon, amikor 1980-ban Castro ideiglenesen feloldotta a korlátozásokat, közel 125 ezer, többségében elítélt kubai menekült át az Egyesült Államokba.
Atomháború közelébe sodródott a világ
Az Egyesült Államok az 1961-es, disznó-öbölbeli invázióban kísérletet tett Fidel Castro megbuktatására, a kubai vezető ezért egy újabb amerikai kísérlettől tartva kommunista államnak nevezte Kubát, és a Szovjetunió felé fordult. Az amerikai Jupiter-rakéták törökországi telepítése miatt Nyikita Hruscsov szovjet pártfőtitkár 1962 nyarán már tapogatózott Kubában, ahova szovjet atomrakéták indultak. Ezzel pedig kezdetét vette a hidegháború egyik legveszélyesebb néhány napja.
John F. Kennedy elnök egy héttel a felderítőgépek felvételein észrevett, épülő szovjet rakétaállások felfedezése után, október 22-én jelentette be tévébeszédében, hogy bármilyen Kubából indított rakétát az Egyesült Államok elleni szovjet agresszóként fognak értékelni. Hruscsov négy nappal később írt levelében felajánlotta, hogy kivonják a rakétáikat a szigetországból, amennyiben az Egyesült Államok megígéri, hogy nem indít inváziót Kuba ellen. Végül egy héttel az október 28-i megállapodás után a szovjetek elszállították a rakétákat, de az amerikai tengerzár még hetekig érvényben maradt Kuba körül.
Kuba 1982-ben került fel az amerikai külügyminisztérium terrorizmust támogató országok listájára, mivel az indoklás szerint olyan szervezetek fegyveres forradalmát támogatta, amik a terrorizmustól sem riadnak vissza, mint például a baszk ETA, vagy a kolumbiai FARC. 1993-ban az Egyesült Államok még szigorított is az addig érvényben lévő embargón, 2002-ben pedig John Bolton akkori külügyminiszter-helyettes Kubát is a gonosz tengelyéhez sorolta.
Az ENSZ közgyűlése évtizedeken át szorgalmazta, hogy az Egyesült Államok szüntesse meg a Kuba elleni kereskedelmi embargóját, és a fontosabb országok közül általában csak Izrael állt ki az USA mellett. Az Amerikai Államok Szervezetének mostanit megelőző hat csúcstalálkozója alatt számos latin-amerikai ország bírálta az Egyesült Államokat az embargó miatt, és Washington azt is megakadályozta, hogy a kubai vezetés részt vehessen ezeken. Fidel Castro hatalomra kerülése óta 11 amerikai elnök váltotta egymást, anélkül, hogy lényeges előrelépés történt volna a két ország viszonyában. Így érkeztünk el 2008-hoz, amikor az idős forradalmárt öccse, Raúl váltotta Kuba élén, az Egyesült Államokban pedig Barack Obama került hatalomra.
Obama a történelem bűvöletében
Obama első ciklusában mutatkoztak arra jelek, hogy az elnök elképzeléseiben szerepel a viszony újraértékelése a nagy hidegháborús ellenség Oroszországgal. Főként Dmitrij Medvegyev elnöksége, és Vlagyimir Putyin miniszterelnöksége alatt láttak erre lehetőséget, a nyitás egyik, a későbbi félresiklást már előrevetítő szimbóluma pedig a Hillary Clinton akkori külügyminiszter és Szergej Lavrov orosz külügyminiszter által megnyomott újrakezdés, orosz felirattal túltöltődés gomb lett.
Szergej Lavrov és Hillary Clinton 2009-ben egy genfi konferenciánFotó: Fabrice Coffrini / Getty Images
Többek között az ukrajnai események miatt azonban a két ország viszonya új mélypontra zuhant vissza.
Nem volt meglepő, hogy az elnöki örökségéhez az iráni atomtárgyalások mellé további külpolitikai eredményeket vadászó Obama másfelé kezdett keresgélni, és végül az Egyesült Államok déli partjaitól alig 160 km-re meg is találta a szintén hidegháborús ellenség Kubát. Az Economist által közölt felmérések szerint a 65 évnél fiatalabb kubai-amerikaiak többsége támogatja Obama célját a kapcsolatok javítására, de még az embargót is feloldaná. Emellett a kubai nyitás feltehetően javítani az Egyesült Államok megítélésén több latin-amerikai országban.
Kubában is megvolt az oka
A másik oldalról az USA és Kuba nem véletlenül kezdett közeledni a volt venezuelai elnök, Hugo Chávez 2013-as halála után. Kubát régebben a Szovjetunió, az elmúlt időszakban viszont a venezuelai olaj támogatta, ezért is hirdeti a havannai reptérhez vezető úton jókora plakát Fidel Castro és Chávez örök barátságát. A volt elnök halálakor a korábbinál sokkal feszültebb lett az országban a belpolitikai helyzet, ráadásul 2014 közepén az olaj világpiaci ára is zuhanni kezdett, ami miatt Kuba is egyre kevesebb olajat kapott a baráti Venezuelától.
Fidel Castro és Hugo Chavez baráti ölelésben egy havannai boltban kihelyezett plakátonFotó: Yamil Lage
Raúl Castro egyébként pont emiatt fordult 2014-ben a régi barátokhoz, Kínához és Oroszországhoz, onnan viszont egyelőre nem sok konkrét ajánlatot kapott, amivel fellendíthetné az ország gazdaságát.
Közben Castro persze nemcsak baráti országoknál kuncsorog segítségért, hiszen 2008-as hivatalos hatalomra kerülése óta gazdasági reformokba kezdett (ezekről bővebben itt írtunk). A reformok bizonyos területeken lehetővé tették, hogy a kubaiak szabadon vállalkozzanak, főleg a turizmus és a vendéglátás területén, illetve az állami óriáscégek gazdálkodására is szigorúbb szabályok vonatkoznak, de ebből egyelőre nem lett eget rendgető gazdasági növekedés. Persze nem ez volt az első piacosítási hullám a szocialista ország forradalom utáni történetében: Kuba munkaerejének egyötöde dolgozik jelenleg farmerként, kisvállalkozóként, vagy szövetkezet tagjaként a privát szektorban.
És egyáltalán nem is biztos, hogy lesz növekedés: a reformok kritikusai szerint ugyanis nem lehet úgy valódi reformot csinálni, ha csak a gazdaság bizonyos szeleteit szabadítják fel az állam bürokratáinak gyámkodása alól. Az étterembe ugyanis hozzávalókat kell szerezni valahonnan, amit Kubában egyelőre még mindig csak állami monopóliumoktól lehet venni, és ugyanilyen helyzetben van a taxis, aki új alkatrészt venne a kocsijához, vagy a hoteltulaj, aki új bútorokat szerezne be. Mindenesetre vannak olyanok is, akik szerint csak arra kell várni, hogy a reformok beérjenek, de az utóbbi hónapok történései alapján a kubai vezetés nem feltétlenül tartozik közéjük.
Titkos találkozókon készítették elő
A háttérben már másfél éve elkezdődött az amerikai-kubai közeledés, a közvetítőországok között pedig Kanada és a Vatikán is ott volt. Fontos első lépésnek látszott, amikor Obama és Raúl Castro egy gyors kézfogást váltott egymással 2013 decemberében Nelson Mandela volt dél-afrikai elnök temetésén.
Fotó: Chip Somodevilla
Obama enyhített az utazásokra és pénzküldeményekre vonatkozó korlátozásokon, és jelezte, hogy kész változtatni Kuba-politikáján, de Havannától vár pozitív jelekre, például arra, hogy szabadon bocsátják a politikai foglyokat és szavatolják az alapvető emberi jogokat.
Végül éppen egy évvel később, tavaly decemberben ötven politikai fogoly mellett öt év börtön után szabadon engedte Kuba az amerikai Alan Grosst, akit államellenes felforgatás vádjával ítéltek el. Az emberiességi okokból szabadon bocsátott férfi a USAID segélyszervezetnél dolgozott a szigetországban, a kubai vezetés szerint azonban ügynököket toborzott. Az Egyesült Államok a maga részéről szabadon engedett három kubai kémet, habár a felháborodásra válaszul azt állították, hogy nem Grossért cserébe adták ki őket, hanem egy meg nem nevezett amerikai hírszerzési forrásért, akit már 20 éve tartottak fogva Kubában.
Obama elnök bejelentette, hogy új fejezetet akar nyitni a két ország kapcsolatában, és helyreállítja a hivatalos diplomáciai kapcsolatokat Kubával. Többek között azzal érvelt, hogy Kínával és Vietnammal is teljes értékű kapcsolatai vannak az Egyesült Államoknak. Azóta az 1950-es években épített, a tengerparton álló amerikai nagykövetségi épület ugyan még mindig üresen áll, de már az új idők szeleként újrafestették a zászlótartó rúdját.
A kongresszus nem túl lelkes
Obama egyelőre csak olyan lépéseket tett, amik elnöki hatáskörébe belefértek, de valódi áttörést a kereskedelmi embargó újratárgyalása, vagy feloldása hozhatna. Ugyan a kubai külügyminiszter szerint Obama elnöki hatáskörben is javíthat ezen a téren is a kapcsolatokon, ahhoz viszont csak akkor tudnak lényegi szinten hozzányúlni, ha az amerikai kongresszus is jóváhagyja, ott pedig mindkét házban többségben vannak a republikánusok. Ugyan köztük is van, aki helyeselné a teljes nyitást, de a többség ellenzi a mostani közeledést, ráadásul még a demokraták sem zártak össze az elnök mögött. A hétfőn elnökjelölti indulását hivatalosan is bejelenő, félig kubai származású Marco Rubio floridai szenátor továbbra is a terrorizmus egyik államszintű támogatójának nevezte Kubát, Obama külpolitikáját pedig Jimmy Carter elnök éveihez hasonlította.
Habár több kubai lelkesen nyilatkozott a BBC-nek, és egyre több házon tűntek fel amerikai zászlók is, de a vezetésben sem mindenki örül felhőtlenül az új fejleményeknek. Állítólag Fidel Castro, Kuba volt vezetője sem örül Raúl minden mostani lépésének.
Embargó, vagy nem embargó?
Kuba, de igazából az egész latin-amerikai térség geopolitikai helyzetét sem lehet megérteni anélkül, hogy a kubai embargó szóba kerüljön. A kereskedelem tilalmát viszont már az USA-ban is egyre többen kritizálják, mivel láthatóan nem sikerült pénzfegyverkezéssel kigolyózni a hatalomból a Castro-fivéreket. Sokak szerint ráadásul kereskedelemmel sokkal nagyobb hatást tudnának gyakorolni Kubára.
Az amerikai piac, amiből a kubaiakat kizárták, állítólag hárommilliárd dollárt érhet üzletileg. A szivar mellett a kubai rumtermelők is várják az embargó feloldását. Amerikai oldalról pedig szállodaláncok, vagy éppen gyorséttermek is szívesen fektethetnek be Kubában. Havana utcáit pedig még az 1950-es évekből megmaradt, amerikai gyártmányú autók is járják a mai napig.
Fotó: Yamil Lage
Amikor bevezették a kereskedelmi embargót, a kubaiaknak ezeket az autókat kellett megtartaniuk, mert nem tudtak újakat venni.
A Raúl Castro-féle reformok keretében egyébként például ezen a szinten is nyitnak: a kubaiak az államtól vehetnek modernebb, nyugati gyártmányú kocsikat, de ezeknek az ára egyébként mindent elmond a kubai gazdaság működéséről: a Financial Times cikke szerint például egy olyan 2013-as Peugeot-hoz, ami Európában kb. 30 ezer dollárba került, 2014 januárjában több mint nyolcszor ennyiért, 263 ezer dollárért lehetett hozzájutni. Ezen a kubaiak pedig habitustól függően inkább csak nevetnek, vagy bosszankodnak, hiszen ilyen áron átlag kubai nem engedhet meg magának egy autót.
Az embergó enyhítése pedig pont azért jöhetne jól Kubának, mert az autók drágasága mögött a verseny, a beruházások és a tőke hiánya áll. A reformok pedig pont ezeket szeretnék kicsit fellendíteni, kérdés, hogy a szocialista rezsimnek ez a szintű nyitás belefér-e majd.
¡América Latina Unida, jamás será vencida!
Mindenesetre mióta külföldi cégek is alapíthatnak már a kubai állammal közös vegyesvállalatokat az országban, olyan amerikai vállalatok, mint a filmszolgáltató Netflix, a turizmusban utazó Airbnb, vagy a mobilszolgáltató IDT International már jelen vannak az országban. És ha esetlen tényleg eltörlik az embargót, akkor az ország továbbindulhat a Raúl Castro által már lényegében megnyitott úton. Az amerikai tőke beáramlása viszont nem csak gazdasági növekedést hozhat, és Obama pont arra játszhat, hogy a kereskedelmen keresztül beérkező kultúra és a jólét elsöpri majd a kubai diktatúrát.
Ebben az esetben ugyanis a Castro-rezsim elvesztené az aduászt jelentő embargót, amit mindig elő lehetett húzni, ha az ország gazdasági bénázásaiért érte kritika az ország vezetését. Az embargót viszont nemcsak Kubában vagy Venezuelában nem szeretik, hanem más latin-amerikai országokban is ellenszenvet keltett a szomszédos nagyhatalom iránt, így az USA szempontjából nemcsak Kuba, hanem a teljes régió miatt fontos lenne, hogy megszabaduljanak tőle."
Hungary,2015-04-07,Index.hu,https://index.hu/kultur/eletmod/2015/04/07/utazas_szokasok_kerdoiv_ertekeles/,"Menjünk valahova, csak külföld legyen","Az utazási szokásairól kérdeztük az olvasóinkat, és többek között olyan részletekre voltunk kíváncsiak, hogy hova utaznak legszívesebben, mennyit költenek, és milyen gyakran használják a telefonjukat. Az eredmény alapján leszűrhető, hogy a kérdőívet kitöltők nagy része
évente többször utazik,
igyekszik mindenképpen külföldre menni,
hotelek helyett az apartmanokat preferálja,
átlagosan 100-150 ezer forintot költenek egy utazás alatt,
képtelenek meglenni a telefonjuk nélkül,
és csak nagyon minimálisan használják a roamingot.
A válaszadók 67 százaléka utazik évente többször, de egyszer biztosan. Viszont majdnem ugyanannyian vannak azok, akik csak pár évente mozdulnak ki messzebbre, és azok, akik kizárólag ünnepekkor engedhetik meg maguknak – 15 százalék körül. Mindössze egy százalék azoknak az aránya, akik egyáltalán nem szeretnek utazni.
61 százalék mindenképpen külföldet jelölte meg úti célként, nincsenek többségben azok, akik inkább a szomszédos országokat választják. Magyarország csak a válaszadók 15 százalékának elsődleges kikapcsolódási hely, a Balaton-wellness kombó alig 5 százalékot mozgat meg.
Fotó: Ulrich Baumgarten
A szállásfoglalási szokások jóval megosztottabbak. Legtöbben még mindig inkább apartmanokat keresnek pihenésképpen, és szinte ugyanannyian mennek 4 vagy annál több csillagos hotelbe (22%), mint amennyien maradnak 3 csillagnál, vagy annál kevesebbnél (23%). Legkevésbé az olyan közösségi oldalakat használják, mint az Airbnb vagy a Couchsurfing,  bár ennek az aránya is majdnem 10 százalék.
Egyébként átlagosan 100-150 ezer forintot küldenek utazásoknál (22%), de érdekes módon alig egy százalékkal kevesebb azoknak az aránya, akik
nem követik mennyit költenek ilyenkor
illetve 20 százalék, akik megtehetik, hogy akár 200-300 ezer forintot is elköltsenek egy-egy utazásra.
Ne zavarjon senki, csak ha van wifi
Ismerős lehet, amikor valaki azzal vagánykodik, hogy ő bizony nyaralások alatt kikapcsolja a telefonját, hiszen pihenni jött, ne zavarják már. Ehhez képest a válaszadók alig 5 százaléka kapcsolja ki a készülékét, és konkrétan a megkérdezettek fele magánál tartja, hátha akad valahol ingyen wifi. A maradék kisebbség pedig a biztonság kedvéért bekapcsolja, hátha kell valamilyen vészhelyzetre, esetleg karórapótléknak.
Fotó: Eyeswideopen
A roaming népszerűsége ellenben nincs az egekben a többség vagy csak teljesen minimálisan használja (31%) vagy csak egy-két naponta hazatelefonál. Viszont csak 19 százaléknyi ember igényli az állandó roamingot, és az ezzel járó telefonos, internetes elérést, és még mindig akad 20 százalék, akik a drága roamingdíjak miatt egyáltalán nem használja külföldön a telefonját."
Hungary,2015-03-30,Index.hu,https://index.hu/tech/2015/03/30/a_szilicium-volgy_maffiaja/,A Szilícium-völgy maffiája,"Üzletben nincs barátság, tartja a régi mondás, és minden okunk megvan rá, hogy higgyünk is neki. Persze akadnak kivételek. A Paypal alapítói és első alkalmazottai akkor lettek milliomosok, amikor az Ebay 1,5 milliárd dollárért felvásárolta a céget. A Paypal-maffia néven ismert társaság a legenda szerint azóta is összejár, csak a haveri sörözés közben nem programozói trükkökről beszélget, hanem hogy ki milyen cégbe fektetett, vagy vett ki belőle vagyonokat. A paypales kollégákból lett pénzemberek nélkül ma nincs Facebook, YouTube, Tesla, SpaceX és LinkedIn sem. Bemutatjuk a maffia tagjait és viselt dolgaikat.
A Paypalt gyakorlatilag az internet bankjaként ismeri és használja a világ, tavaly 180 milliárd dollár utazott ide-oda a világban Paypal-átutalások formájában. A cég 2000-ben született két online átutalásokkal foglalkozó startup, az x.com és a Confinity összeolvadásával. A Paypal jókor volt jó helyen, nagyon rövid időn belül nagyon nagyra nőtt, és olyan vetélytársakat nyomott le, mint az Ebay, a Citibank, a Yahoo vagy a Google saját fizetési megoldásai. Nem is csoda, hogy 2002-ben az Ebay, amikor már az oldal hirdetéseinek negyedét Paypallal fizették, szőröstül-bőröstül felvásárolta az egész céget, 1,5 milliárd dollárért. Ilyenkor szokott az jönni, hogy az alapítók és korai alkalmazottak, akik részvényopciókat kaptak a fizetésük mellé, a további karrierjüket a jachtok, sportkocsik és malibui villák háromszögében tengetik. A Paypal-maffia - a nevet a New York Times tette népszerűvé, aztán a Fortune magazin legendás gengszterjelmezes címlapfotója ragasztotta rájuk véglegesen - nem ezt az utat választotta.
A keresztapa
Peter Thielt szokás a Paypal-maffia fejének tartani, és való igaz, ő volt a cég alapítója, vezérigazgatója, és ő adta el az egészet az Ebaynek. Aki nincs otthon a szilícium-völgyi startupvilágban, annak is ismerős lehet a neve a Közösségi hálóból. A Facebook korai éveit bemutató Oscar-díjas filmben Zuckerbergék megmentőjeként jelenik meg, aki bevezeti a nagypályás cégek közé a közösségi oldalt. Ez a való életben is nagyjából így volt. Thiel az 500 ezer dolláros befektetéséért kapott tulajdonrészét később több mint egymilliárdért adta el, de a mai napig ott ül a legszűkebb, 9 fős igazgatótanácsban.
Peter ThielFotó: Chinafotopress / Europress / Getty
Thiel egyébként a Szilícium-völgy nehézsúlyú befektetőinek egyike, bár ezzel foglalkozó cége, a Clarium csúnyán megsínylette a válságot, a 2008-as 7 milliárd dolláros tőkéje 2011-re 350 millióra apadt. Ezután indította el a Palantir nevű cégét, ami elsősorban a CIA-nek dolgozik, közelebbről nem meghatározott terrorelhárítást támogató szoftverek fejlesztésével, és jelenleg 9 milliárd dollárra értékelik. Plusz arról ismert, hogy agyonfizeti már a programozó gyakornokait is. És hogy még jobban felkeltsük összeesküvés-elméletekre fogékony olvasóink figyelmét: Thiel nyíltan vállalja, hogy a Bilderberg-csoport tagja.
A consigliere
Ha Thiel a don, Max Levchin a consigliere, a maffiafőnök legközelebbi tanácsadója, aki a nevében is eljárhat, ha a család érdekei úgy kívánják. Az ukrán származású programozó a Paypal biztonsági rendszereiért volt felelős, és ő írta az egyik első, kereskedelmileg is sikeres Captcha-megoldást.
Max LevchinFotó: Bloomberg / Europress / Getty
A Paypal eladásából származó pénzét a Slide nevű képmegosztó megalapításába fektette, amit már év múlva több mint 200 millió dollárért adott el a Google-nek (a Google 2011-ben bezárta, illetve beolvasztotta más alkalmazásaiba). Volt Google-alelnök, beszállt az Evernote szupernépszerű jegyzetelő appba, és a Yahoo igazgatótanácsába, most éppen az Affirm nevű pénzügyi alkalmazásokat fejlesztő cégét pátyolgatja, és néha producerkedik Hollywoodban.
A vasember
Elon Muskot már részletesen bemutattuk egy régebbi cikkünkben; a Vasember-filmek Tony Starkjának ihletője szintén a Paypalból indult el. Pontosabban az x.com-mal ő hozta be Thiel elsősorban titkosítási technikákban utazó Confinity-je mellé az online bankos szálat, hogy megszülethessen a Paypal. A dél-afrikai születésű Musk ma a maffia leggazdagabb tagja a maga bő 10 milliárd dolláros vagyonával, amit leginkább az elektromos sportautókat divatba hozó Teslának, és a magánűrhajózásban piacvezető SpaceX-nek köszönhet, de nagy jövő áll a napenergiában utazó Solar City előtt is.
Elon Musk egy SpaceX eseményenFotó: Robyn Beck / AFP
Musk nem egyszerű figura, a siker titkának azt tartja, hogy dolgozz kétszer annyit, mint a konkurencia, így akkor is meg tudod előzni, ha esetleg ő az okosabb. Egy diktátor, és egy géniusz egy személyben, akit idegesít, ha mások képtelenek követni a tempóját. Ismerős a leírás? Steve Jobsról mondták ugyanezeket a hozzá közel állók, akik ugyanúgy rettegtek tőle és bálványozták egyszerre, mint most Elon Muskot.
A bölcs
Reid Hoffman a maffia legidősebb tagja a maga 47 évével. Ő már a PayPal előtt is izgalmas dolgokat csinált, az Apple-nél volt programozó, illetve már 1997-ben közösségi oldalt épített SocialNet néven, jó fél évtizeddel a MySpace indulása és felfutása előtt. Egyébként filozófusnak készült, és ebből is diplomázott Oxfordban, ezután teljesen logikus, hogy a Paypalnál ő lett az operatív igazgató, a cég napi ügyeit intéző főnök. Az Ebay-felvásárlás után a pénzét újra egy közösségi oldal építésébe fektette, de ezzel már sikerrel járt: ez volt a LinkedIn, ma már az online munkakeresés és hálózatépítés megkerülhetetlen alapköve.
Balra HoffmanFotó: Stan Honda / AFP
A LinkedIn 2011-ben ment tőzsdére, amivel Hoffman bő 2 milliárd dollárt keresett. Ügyesen forgatja a pénzét, ott volt a Facebook első befektetői között, a Zyngában, a last.fm-ben, a mostanában forrónak számító startupok között pedig az Airbnb-ben. Befektetőcége, a Greylock nagyjából 2 milliárd dollárt kezel, 300 cégben, jellemzően startupokban van részesedése.
A YouTube-tesók
A tajvani születésű Steve Chen, a bangladesi Jawed Kerim programozók, Chad Hurley pedig grafikus és webdesigner volt a PayPalnél. Az Ebaynél nem nagyon tetszett nekik a céges környezet, ezért kiléptek, hogy közös projektbe fogjanak. Ez egy videómegosztó volt, ami 2005-ben mutatkozott be, és hamarosan az internet egyik legnagyobb forgalmú oldalává vált: a YouTube.
Chad Hurley és Steve Chen 2008-banFotó: Jason Laveris / Europress / Getty
Egy év múlva a Google 1,6 milliárd dollárért vette meg az oldalt, amiben Kerim akkor már csak tulajdonostársként vett részt, ugyanis visszament az egyetemre megszerezni a mesterfokozatát programozásból. Hurley és Chen 2010-ig maradt a Google-istállóba tartozó YouTube-nál, aztán újra saját céget alapítottak, a Mixbitet, ami okostelefonos videoszerkesztésben és rövid videókban (lásd Coub, Vine) utazik.
A jótékony
Az indiai suzületésű Premal Shah termékmenedzser volt a Paypalnál, hat évet húzott le, vagyis a maffia olyan tagjai közé tartozik, aki nem lépett le azonnal, ahogy az Ebay átvette a bizniszt. Shah a nonprofit szektora költözött át ezután, és megalapította a Kiva.org oldalt, ami azzal foglalkozik, hogy harmadik világbeli vállalkozóknak nyújt szuperkedvezményes mikrokölcsönöket az oldal önkéntes támogatóinak pénzéből.
Premal ShahFotó: Astrid Stawiarz / Europress / Getty
Ha egy mongóliai kecskepásztornak szüksége lenne 300 dollárra, hogy új kecskéket vegyen, a Kiva tagjai (több mint egymillióan vannak) összedobják ezt pár dolláros felajánlásokkal, hogy majd egy év múlva visszakapják a kölcsönt, és megint odaadják, mondjuk egy hondurasi tortillasütödének. A Kiva közössége több mint félmilliárd dollárnyi mikrokölcsönt adott eddig, bő egymillió embernek segítve. A visszafizetési arány 99%-os.
És akik futottak még
Ken Howrey éppen elvégezte a Stanfordon a közgazdász alapképzést, amikor belecsöppent a Paypal alapítói csapatába. Mivel ő volt az egyetlen közgazdász, ő lett a cég pénzügyi igazgatója. A lengyel Luke Nosek ugyan programozó volt, de a marketingért felelős alelnök szerepét kapta meg. Az Ebay-felvásárlás után kettesben, Peter Thiel anyagi támogatásával megalapították a Founders Fund befektetőcéget, ami ma már 2 milliárd dollárnyi tőkét forgat. A fő célpontjai az online cégek mellett a biotechnológia, mesterséges intelligencia és az űrkutatás.
A kínai Yishan Wong egyszerű Paypal-programozóból a Reddit vezetője lett. David Sacks pénzügyes volt a Paypalnál, később megépítette a Yammert (direkt céges belső kommunikációra fejlesztett közösségi oldal), amit 1,2 milliárdért vett meg a Microsoft. Scott Banister az Ironport emailszolgáltatót hozta létre, és adta el a Ciscónak 830 millióért. Russel Simmons Paypal-programozóból a Yelp (Amerikában őrült népszerű étteremajánló oldal, a tőzsdei értéke 3,5 milliárd dollár) alapítója és vezetője lett.
Tesznek egy ajánlatot, amit nem lehet visszautasítani
Hogy lehet, hogy egyetlen, jószerivel csupa lelkes pályakezdőből felépült csapatból ekkora, és ennyire sikeres cégalapító-befektető generáció nőtt ki? Ekkora zsenik találkoztak volna a Paypalban, vagy ekkora mázlijuk volt? A valódi ok nem, illetve nemcsak ez. A Paypal-család csinálta meg először azt a nagy dotkombukta utáni Szilícium-völgyben, hogy a nagy pénzt felmarkolva százfelé szaladtak szét az iparágban, de megtartották a régi kapcsolatokat, ahogy a lendületet és mentalitást is.
Max Levchin és Peter ThielFotó: Bloomberg / Europress / Getty
Itt mindenki ismer mindenkit. Van ez a Paypal-maffia... ami azt jelenti, hogy a Paypal kezdeti dolgozói szétmentek sok cégbe, és egy nagyon erős közösségi hálózatuk van. Azt, amit a Paypalnál megtanultak, elvitték különböző cégekbe. És ez történik most újra, például a Facebook-spinoffoknál. A különböző cégekbe így megy át a tudás.
– erősítette meg a szilícium-völgy nagy titkát az Indexnek Halácsy Péter, a leghíresebb magyar startup, a Prezi egyik vezetője."
Hungary,2015-03-13,Index.hu,https://index.hu/urbanista/2015/03/13/siugras_airbnb_ingatlan_sieles_kiado_lakas/,"Megnyerhetsz egy éjszakát a világ egyik legjobb panorámás lakásában, egy síugró sánc csúcsán!","Fotó: airbnb.hu
 Norvégiában, a főváros, Oslo mellett a Holmenkollen síugró sánc hegyében alakítottak ki egy atom apartmant mesés tetőterasszal.
A hirdetésben mindenesetre figyelmeztetik az érdeklődőket, hogy tériszonyosok felejtsék el, és a vakmerő adrenalinfüggők sem próbálkozhatnak be azzal, hogy egyben itt veszítenék el síugró-szüzességüket, mert a sánc rendeltetésszerű használata csak profi síugróknak engedélyezett.
Fotó: airbnb.hu
A jópofi(skodó?) bemutatkozás első szám első személyben valahogy így hangzik a szállást kínáló oldalon:
Hali, Holmenkollen vagyok. Szeretem a sportokat és a kültéri aktivitást. Szeretném meghívni a barátaimat a világ minden tájáról, és évente több, mint egymillió vendéget fogadni.
1892-ben születtem és azóta 19-szer alakítottak át, de hát időnként mindenkire ráfér egy kis tuning.
A természetet részesítem előnyben, de tudok neked ajánlani egyéb sportolási lehetőséget és oslói barangolást.
Fotó: airbnb.hu
Az évi több, mint egymillió* vendéget nem nagyon értem, de most jön a lényeg!
Ingyen eltölthetsz a pasiddal/csajoddal/spanoddal/férjeddel/nejeddel stb. a „sánchouse-ban” egy éjszakát, ha hétfő éjfél előtt egy percig (2015.03.16. 23:59) angolul, legfeljebb száz szóban megírod, hogy miért mennél oda! (És persze a te szövegedet tartják a legmenőbbnek.)
(Ha valaki megnyerné, és nincs kivel mennie, vigye el Dávidot, mert én felületesen néztem meg az oldalt, nem nyitottam meg a nyereményjátékos fület, a cikkből is kimaradt volna a lényeg.)
*UPDATE: Egy kommentelő már jelezte, hogyan is kellene az egymillió vendéget érteni, egy Oslóban élő olvasónk mindezt e-mailben frappánsan össze is foglalta:
""Jelenleg Oslóban élek, és van egy kis adalékom a síugrósáncos lakáshoz:
A norvégoknak a síelés (leginkább a sífutás) és általában minden téli sport olyan, mint a braziloknak a foci. Vasárnaponként (amikor a boltok zárva vannak :)), az oslóiak nem a templomba mennek, hanem fel a síugrósánchoz és a környékbeli erdőkbe sífutni. Ez Norvégia leglátogatottabb turistalátványossága, erről szól az évi egymillió látogató, úgyhogy nem a lakást látogatják ennyien, hanem a Holmenkollen sísáncot és a mellette lévő símúzeumot."""
Hungary,2014-12-16,Index.hu,https://index.hu/tech/2014/12/16/internethasznalat_kerdoiv/,"Na, ezért nem volt jó ötlet az internetadó","Internetre költözik a magyar – ez volt a fő tanulsága a bő másfél évvel ezelőtti internethasználati felmérésünknek. A most megismételt teszt megerősíti ezt, sőt, úgy néz ki, a költözés lassan befejeződött, az új életteret belaktuk, kényelmesen érezzük magunkat benne. Tudta, hogy pont annyian posztolnak cuki állatos képeket a Facebookra, mint ahányan sosem néznek online pornót? Nem? Na, most majd megtudja!
Kérdőívünket több mint 19 ezren töltötték ki, ami jóval több, mint amekkora mintával a hivatásos közvélemény-kutatók szoktak dolgozni, cserébe viszont egyáltalán nem reprezentatív: nem azt mutatja meg, hogy az átlagmagyar hogyan netezik, hanem azt, hogy az átlag Index-olvasó. Hogy miért érdekesek mégis az eredmények? Azért, mert az eddigi felméréseinkből erősen úgy tűnik, hogy önök itthon az úttörők: az Index-olvasók netezési szokásait követi némi lemaradással a nagy magyar átlag. És hogy úgy egyébként milyen a legátlagosabb Index-olvasó? Férfi, Budapesten vagy vidéki városban lakik, 25-35 év közötti, diplomás (vagy éppen a diplomája megszerzésén fáradozik) és több mint 10 éve internetezik. 
Egy gép már nem elég, de kettő sem A tavalyi felmérésünk egyik nagy mérföldköve az volt, hogy már többen neteznek notebookról, mint asztali gépről. A mobilitás azóta újra szintet lépett: 2014 végén az első számú internetezőgép már az okostelefon, olvasóink 86 százaléka használja. A notebook (76 %) és az asztali számítógép (68 %) csak utána jön, és mindkét kategória veszített pár százalékot a tavalyi eredményéből. Ez persze nem azt jelenti, hogy az emberek elkezdték kihajítani a számítógépeiket, hanem megjelent egy réteg (tipikusan a 25 év alattiak), akiknél már az okostelefon az első számú kapcsolódási pont a netre. Óriásit nőtt a tabletesek száma, a tavalyi 21-ről 37 százalékra, nem véletlen, hogy az idei karácsony slágerajándéka is az olcsó, nem túl márkás androidos táblagép – ami a gyenge hardver miatt a netezésen felül persze nem is nagyon jó semmi másra. Idén rákérdeztünk a munkahelyi/iskolai számítógépre is, olvasóink bő kétharmada azt is használja internetezésre. Mindent egybevetve  az átlag Index-olvasó 3,1 gépről éri el a netet.   Szabad a pálya a munkahelyen A munkahelyi internetezés korlátozása, annak lehetőségei, meg úgy általában az értelme éles viták középpontjában van egy ideje. Munkapszichológusok szerint, ha sikerül értelmes keretek közé szorítani, a munkahelyi netezés (ami alatt most persze magánjellegű, kikapcsolódási célú netezést értünk, nem online munkát) jobban növeli a dolgozók morálját, és azzal a produktivitását is, mint az ezzel elvesztegetett idő. Az persze jó kérdés, hogy hol vannak ezek az értelmes keretek. Úgy tűnik, Magyarországon erre már rájöttek - vagy még el sem kezdtek foglalkozni a témával. A munkahelyi interneteléréssel rendelkező olvasóink (ez bő 80 % volt az összes kitöltő között) több mint a fele mondta, hogy egyáltalán nem korlátozzák, azt csinál a céges gépen, amit csak akar. A többieknél viszont: 31 %-nál technikailag tesznek elérhetetlenné bizonyos oldalakat vagy szolgáltatásokat 10 %-nál a munkahely tilt bizonyos dolgokat (pl. politikai vélemény hangoztatása) 15 % öncenzúrával él, nincsenek kimondva a tiltások, de inkább nem netezik a a céges gépen És hogy mennyire értelmetlen a tiltás és korlátozás, azt mi sem mutatja jobban, mint az a 18%-nyi olvasónk, aki a tiltásokat okostelefonnal kerüli ki.  Kevésbé látványos a fejlődés az idegen nyelvű oldalak látogatásában, amit indirekt módon a nyelvtudás felmérésének is tekinthetünk. Pár éve Hoffmann Rózsáék nagyjából arra építve akarták átalakítani a nyelvoktatást, hogy angolul úgyis mindenki tud – hát az Index-olvasók önbevallása alapján ez nagyjából stimmel is, angol nyelvű oldalakat 88 százalékuk látogat (a tavalyi adat 86 % volt). Persze kérdés, hogy ha valaki rendszeresen nézi mondjuk a 9gaget, mint angol nyelvű oldal, az mennyire tekinthető automatikusan angol nyelvtudásnak is. A többi nyelvnél már nem ilyen rózsás a helyzet, nagyjából a 2013-as adatok ismétlődtek meg, a németet 19 % érti meg, a többi nyelv a 2-3 százalékos sávban mozog.
Fotó: Frederic J. Brown
 Azoknak az aránya, akik csak magyar nyelvű oldalakat olvasnak, csak 10 %; az átlag Index-olvasó a magyarral együtt 2,27 nyelvet ért meg.  Na és mit csinálunk a neten? Hát, gyakorlatilag mindent. 90 százalék felett említették önök a szórakozást, a kommunikációt, a tájékozódást, információszerzést, 80 százalék felett a munkát úgy munkahelyről, mint otthon, saját gépről. A tanulás már alacsonyabb számokat mutatott, de ha a 25 év alatti korosztályra szűkítettünk, 95% fölé ugrott a mutató. Egy újabb tanulság, elsősorban kisgyerekes szülőknek:  Barátkozzanak meg a gondolattal, hogy az iskolát (főleg a gimnáziumot, egyetemet) ma már nem lehet megúszni internet nélkül.  Meghökkentően magas volt azoknak az aránya, akik a netet nem kötelező és hivatalos jelleggel használják tanulásra. Önképzés, online tanfolyamok, kurzusok – olvasóink 27 százaléka vallotta, hogy rendszeresen, további 40%, hogy ritkán, de szokott ilyesmikkel foglalkozni. Úgy tűnik, a MOOC-jelenségre bőven van igény itthon is, kár hogy az oktatás már minisztériumi szinten csípőből elutasítja az egészet. A blogolás viszont kiment a divatból, mindössze 7 százalék azoknak az aránya, akik rendszeresen frissítik a blogjukat (sőt, idevettük az önkifejezés más formáit is, például a deviantartos rajzolgatást, podcastolást, streamelést, videoblogolást). 7-8 éve, a blogforradalom csúcsán az arány még ennek a háromszorosa volt - nem nehéz kitalálni, hogy a különbséget a Facebook szívta fel, ahol kényelmesebben és célzottabban tudjuk a véleményünket megosztani másokkal, még ha korlátozottabban is, mint egy rendes blogon.
 
Teljesen hétköznapi dologgá vált az online vásárlás (96%), és jó úton halad efelé az online ügyintézés is. Ha csak teheti, a neten intézi az adóbevallást, a számlák befizetését és hasonlónak 81 %, ami egészen meglepően magas szám, ennél csak az csodálatosabb, hogy a hogy a maradékból csak 13 % mondta azt, hogy nem bízik ebben az egészben (az online vásárlás példája azt mutatja, hogy a bizalom úgyis felépül előbb-utóbb), és csupán 6 % azt, hogy negatív tapasztalata volt az online ügyintézéssel.  Hát mutasson nekem valaki ebben az országban BÁRMIT, amit csak az emberek 6 százaléka hagyott ott azért, mert negatív tapasztalata volt vele.  Szinte mindenki (90 %) használ rendszeresen videómegosztót (vagyis néz YouTube-videókat), bezzeg élő videostreameket alig 16 %. Szintén nagyon népszerűek az online térképek és navigáció (81 %), az online bankolás (72 %). Ha lassan is, de csökken a fájlcsere elterjedtsége, az idén tavaszi torrentes kérdőívünkben még 66 % töltögetett le rendszeresen, és további 20 ritkán, most 62, illetve 19 % ezeknek az aránya. Ha már az egész internetadó ötlete abból indult ki, hogy egyesek nem átallanak folyton a neten telefonálni, érdemes megjegyezni, hogy ez az egyesek az Index olvasói között 54 %, és igazán nem akarunk ötleteket adni, de csak ebben a felmérésben is tucatnyi tétel szerepel, ami ennél elterjedtebb dolog a neten. Például - igaz, csak pár százalékkal - a viccoldalak látogatása, és már előre üdvözöljük azt a döntéshozót, akinek a fejében éppen most fogalmazódik meg a 9gag-különadó törvényjavaslata.  Zaklatás Olvasóinknak közel a fele mondta azt, hogy az online kommunikációval kapcsolatban csak pozitív tapasztalatai vannak, ami meglepően magas arány például annak tükrében, amilyen hangnemben szoktak menni a viták úgy általában az interneten. Hat százalék vallotta, hogy volt már áldozata online zaklatásnak, és további 19 %, hogy volt tanúja ilyesminek, illetve ismer olyat, akit zaklattak a neten. Ezek ijesztően nagy számok: olvasóink negyede került már testközelbe a netes zaklatás jelenségével. Hat százaléknak törték már fel az emailfiókját vagy Facebookját, és kétszer ennyi kapott már olyan vírust, ami a nevében írt dolgokat a Facebook-falára.  Érdekes hogy az a két terület, amit az internetes biznisszel kapcsolatban mostanában nagyon erősen hirdetnek – az apróhirdetési oldalak és a zenestreamelés – egyaránt 37%-ot ért el az Index olvasói között. Mindezek tükrében nem meglepő, hogy az átlag Index-olvasó nagyon sok időt tölt a neten. A napi 1 óra alatt opciót alig választották (4 %), a legtöbben 1-3 órát neteznek (38 %), de sokan vannak a 3-5 órát a neten töltők (31 %), és az 5 óra felettiek (27 %) is. Hihetetlen, milyen gyorsan lett az internet a második otthonunk és a második életünk.  Nincs mit csodálkozni azon, hogy ha erre akar valaki ráengedni teljesen fogalmatlan módon egy brutális különadót, az tüntető tömegeket visz az utcára.  Csak a Facebook van Bár az Index-olvasók sokat neteznek, és láthatóan sokféle céllal, azt azért nem lehet rájuk fogni, hogy iszonyúan trendérzékenyek lennének. Amikor konkrét szolgáltatásokra kérdeztünk rá, egyedül a Facebook mutatta azt, hogy valóban sokan használják. Pontosabban azt, hogy sokan, lehet úgy is értelmezni, hogy szinte mindenki: 85 százalék, ezen belül 65 % napi rendszerességgel. Az összes többi között a Google+ ért még el 20 % feletti eredményt a rendszeresen (legalább hetente) használók között, a LinkedIn és az Instagram még 10 % felett volt, mindenki más alatta, a világban egyébként nagyon trendinek számító Twittertől a Tumblren át a Redditig. A két legújabb trend, amire rákérdeztünk, a közösségi finanszírozás (Kickstarter és társai, mondjuk annyira nem új ez sem, 2012-ben robbant be) és a megosztásra építő szolgáltatások (Uber, Airbnb és a többiek) voltak: 84, illetve 83 százalék mondta, hogy próbált még ilyesmit.
 
Na és mit csinálunk a Facebookon? Úgy tűnik, elsősorban a munkánkkal és a hobbinkkal kapcsolatos dolgokkal untatjuk az ismerőseinket (40 %), aztán a magánélet és család jön, mint téma (34 %), aztán a vicces és cuki képek posztolgatása következik (29 %).  A magyar átlagfacebookozót tehát úgy tudja a legjobban emulálni, ha kiírja, hogy hülye a főnöke, és mellé odatesz egy sztorit a gyerekéről, meg egy fotót a macskáról. 
Fotó: Dmitry Serebryakov
A kevésbé futó témák a Facebook-falakon a politika és közélet (25 %), a bulvár (19 %), és megdöbbentő módon csak 7 százalékot kapott az életbölcsességek és idézetek kategória, vagyis úgy tűnik, hogy Magyarország elkezdett kigyógyulni abból az évek óta tartó, nagyon súlyos kórból, amit az orvosi szleng csak akut, perforált Coelhoitisnek nevez. A Facebook az elsődleges terepe a komentelésnek is. Olvasóink 45 százaléka szokott kommentelni, de ennek csak negyede tekinthető igazi, vérbeli kommentelőnek, aki blogokon, fórumokon, híroldalakon osztja az észt hozzászólásokban. A többség csak a Facebookon kommentel, és a többségen belül a többség (30 %) kizárólag az ismerősök posztjai alatt - vagyis nemigen beszélget ismeretlenekkel a neten. A nemkommentelők nagyobb része (szintén 45%) is szokta olvasni a hozzászólásokat, csak nem folyik bele; és 10 százalékos az a réteg, ami inkább nem is olvas kommenteket, mert csak felidegesíti magát rajtuk. Jó, jó, de mire is jó ez az egész? Idén először nem csak azt kérdeztük meg önöktől, hogy mire és hogyan használják az internetet, hanem azt is, hogy úgy általában mit gondolnak róla. Nos, önök több-kevesebb többséggel, de egyetértenek azzal, hogy: Az internetnek alanyi jogon mindenkinek járnia kellene. Az internetnek teljesen szabadnak kell lennie, olyan hálózatnak, amire bárki, bármit feltehet korlátozás nélkül. Az internet demokratikusabb világhoz vezet. Az internet révén sokkal könnyebb megfigyelni bárkit. De azzal nem, hogy: A tudás helye ma már nem az iskola, hanem az internet. Az internetes kapcsolatok lehetnek olyan erősek, mint az offline barátságok. A társadalom toleránsabb lett, amióta az internet elterjedt. 
 
A tavalyi kérdőív kiértékelését azzal zártuk, hogy “Az online pornóra nem kérdeztünk rá, talán majd legközelebb.” Hát, a legközelebb eljött, most megtudjuk, mennyire igaz a régi klasszikus, miszerint The internet is for porn. A számokat itt annak tükrében érdemes nézni, hogy az ilyesmit még névtelenül sem szívesen vallja be az ember. Nos, önök közül: 13 % naponta látogat felnőtt oldalakat (ez annyi, ahányan napi rendszerességgel használják a Twittert, a Tumblrt, az Instagramot és a Pinterestet ÖSSZESEN). 25 % heti rendszerességgel fogyaszt online pornót (ez annyi, ahányan a Facebookon politikai-közéleti témákban posztolnak vagy kommentelnek). 33 % ennél ritkábban keveredik felnőtt oldalra, de azért megesik vele (ez annyi, ahányan valaha kipróbálták a LinkedInt). 29 % azt állítja, sosem néz online pornót (ez annyi, ahányan a Facebookon jellemzően cuki és vicces képeket posztolnak)."
Hungary,2014-10-31,Index.hu,https://index.hu/gazdasag/2014/10/31/airbnb/,Talán megszelídítették zimmer ferit,"New York nemrég lényegében betiltotta az Airbnb-t, más városokban viszont kompromisszumosnak látszó szabályozásokat találnak ki, hogy a konkurens szállodák se akadjanak ki teljesen, de azért zsebpénze is maradjon a lakáskiadó alkalmazás felhasználóinak. Ez talán még azoknak is megoldás, akik azért nem tudják egy ideje fizetni a lakásuk bérleti díját, mert a turistainvázió miatt az egekben vannak az árak a bérlakáspiacon. Körbenéztünk, hogy mik a fejlemények a világban az Airbnb körül.
Mi az az Airbnb? Szállásközvetítő közösségi hálózat. Három 24 éves fiatal – Brian Chesky, Joe Gebbia és Nathan Blecharczyk – alapította 2008-ban San Franciscóban. Az airbnb piacán külföldi szálláskeresők és szabad szobával rendelkező helyiek találkoznak. Az ötletet az alapítók saját életükből merítették: a lakásukban egy matracot „adtak bérbe” turistáknak, hogy fizetni tudják a lakbért. Jelenleg 192 ország 26 ezer városának szálláslehetőségeit ajánlja az oldal. 2008-as indulása óta több mint  négymillióan foglaltak szállást, csak a tavalyi évben 3 millióan. Magyarországon majdnem kétezer ingatlant hirdetnek az oldalon, ezek többsége Budapesten van.   Airbnb-statisztikák 2008-ban minden nap egy éjszakányi utazást foglaltak le az oldalon. 2009-ben minden ötödik percben lefoglaltak egy éjszakát. 2010-ben minden percre, 2011-ben minden 10 másodpercre jutott egy éjszaka. Ma már két másodpercenként foglalnak egy éjszakányi utazást az airbnb oldalán. Az átlagos tartózkodási idő 2012-ben hat éjszaka volt.  New York önkormányzata nemrég elfogadott egy rendeletet, ami alapján a városban üzemelő Airbnb szálláshelyek háromnegyede illegálisnak minősül. A város legfőbb ügyésze, Eric Schneiderman a lakáskiadós alkalmazásra - amiről bővebben itt írtunk - érkezett panaszok miatt rendelte el, hogy vegyék számba a város Airbnb-lakásait, címekkel és árakkal együtt. Ebből az derült ki, hogy amíg 2010-ben még csak 3000 ilyen lakás volt, 2014-re ez a szám harmincezerre duzzadt és ezzel együtt 280 millió dolláros piacot jelent.
Fotó: Justin Sullivan
Schneiderman szerint ha az Airbnb-s lakások együtt egy nagy hotelt alkotnának, ez lenne a legnagyobb hotel a városban. Mivel azonban nem egy hotelről van szó, ezért az Airbnb-s lakásokra nem is vonatkoznak azok a szabályok, amik egy hotelre vonatkoznak:  a legfőbb ügyész szerint ez pedig így nincs rendjén. Schneiderman azzal érvel, hogy ha az Airbnb-k gyakorlatilag szállodaként működnek, akkor ugyanazokat a szabályokat kéne rájuk alkalmazni, mint a szállodákra.  Az új szabályozás egyébként eléggé drasztikus: 30 napnál kevesebb időre ugyanis jelenleg nem lehet lakást kiadni New York városában.  De mi a baj az Airbnb-vel?  A New York-i hatóságok szerint például az, hogy már egyáltalán nem úgy működik, ahogy az eredetileg ki lett találva. Az Airbnb-ben ugyanis elvileg pont az a poén, hogy jól lehet vele zsebpénzt csinálni: ha tudjuk, hogy nem leszünk otthon a hétvégén, a nappali kanapéját turistáknak kiadva juthatunk pluszjövedelemhez. Ez lenne az alapötlet, de Schneiderman szerint New Yorkban már rég nem így működik a rendszer, ugyanis a piacot egy csomó hobbivendéglátós helyett néhány személy dominálja, akik eleve azzal a céllal vesznek ki szobákat, hogy aztán az Airbnb-n a hosszú távú kiadásnál sokkal jobb pénzt csináljanak azzal, hogy néhány napra adják ki turistáknak az általuk is csak bérelt lakásokat.
Fotó: Boston Globe
Ez viszont a hatóságok szerint már egy hotel működésére hajaz, ezért lett most lényegében betiltva az Airbnb-zés New Yorkban. Egyébként Barcelonában sem járt túl jól a cég, hiszen a katalán városban nemrég 30 ezer euróra bírságolták őket a turisztikai jogszabályok megsértése miatt. Föld körüli pályán az árak És nem csak San Franciscóban és New Yorkban történik ilyesmi, hanem más amerikai városokban: itt a legtöbbször a hotelek lobbija áll a hatósági fellépés mögött. Az Economist becslése szerint ha ebben a tempóban növekszik a lakásmegosztó-iparág, 2016-ra az összes szobafoglalás 10 százalékát tehetik majd ki az Airbnb-s foglalások. Ezt viszont a vendéglátósok nem nézik jó szemmel, ezért lobbiznak a hatóságoknál, ráadásul úgy tűnik, sikerrel. A helyieket is irritálja  Máshol viszont nem a feldühödött hoteltulajdonosok lobbizták ki a szabályozást, hanem a megfizethetetlen lakásbérek miatt feldühödött városlakók. Berlinben a városvezetés azért döntött az Airbnb betiltása mellett, mert a várost elözönlő turisták annyira felnyomták az Airbnb-n keresztül a lakások bérleti díját, hogy azt az állandó lakók lassan alig bírták fizetni.  Viszont nem minden városban ennyire ellenséges a hangulat az Airbnb körül.    San Franciscóban például eléggé beszabályozták az alkalmazás használatát, bár ott azért nem annyira drákói a hatóság fellépése, sőt kifejezetten kompromisszumosnak tűnik. A san franciscói szabályok szerint egy lakást csak 90 napra lehet kiadni évente, és csak a tulaj adhatja ki, amennyiben regisztrálta a lakást. Ez a tervek szerint ellehetetleníti majd a nagyszabású Airbnb-bizniszben utazó befektetőket.
Fotó: Chris Weeks
Ehhez hasonló az amszterdami szabályozás, ami két hónapon keresztül teszi lehetővé a lakás kiadását egyszerre legfeljebb négy embernek, és itt ráadásul még idegenforgalmi adót is kell fizetni. Nemrég Párizsban is legalizálták a saját tulajdonú lakások rövid távú kiadását, és Angliában is Airbnb kompatibilis szabályozáson dolgoznak.  És hogy reagált minderre az Airbnb?  Leginkább úgy, hogy továbbra is azt próbálják nyomatni, hogy mennyire hasznos az a pénz, amihez a lakástulajdonosok jutnak az alkalmazásnak köszönhetően. A barcelonai bírság után egy olyan tanulmányra hivatkoztak, amely szerint a város Airbnb-s lakástulajdonosainak 75 százalékának magasabb a jövedelme, mint a spanyolországi átlag. New Yorkban pedig agresszív PR-kampányba kezdtek, és azt próbálják bizonyítani, hogy a New York-iak az alkalmazás mögött állnak. Április óta pedig már a felhasználók számára is egyértelművé teszik, hogy ha az alkalmazást használják, akkor meg kell felelniük a helyi jogszabályoknak. Viszont mivel ettől a felhasználók nyilvánvalóan nem kezdtek el adót fizetni, a cég több helyen is aktivizálta magát, így jelenleg Portlandben, Oregonban és San Franciscóban is ők szedik be a 11,5 százalékos idegenforgalmi adót a városokba szóló foglalások után."
Hungary,2014-09-29,Index.hu,https://index.hu/tech/2014/09/29/mi_van_az_uberen_es_az_airbnb-n_tul/,Mi van az Uberen és az Airbnb-n túl?,"Az Uber és az Airbnb sikere nyomán egy ideje a csapból is a sharing economy folyik a neten, ez most az varázsszó, ami pár éve a közösségi média volt. Az eladókat és vevőket (szolgáltatókat és a szolgáltatást igénybe vevőket) összekötő mindenféle közvetítő láncokat egy lépésre rövidítő rendszerek azt ígérik, hogy egy igazságosabb világot hoznak el, ahol nem hatalmas multicégek híznak a pénzünkön, hanem...  hát ez az.  Az Uberrel bárki lehet taxisofőr, egy appon át hívjuk, és azzal is fizetünk utasként; az Airbnb-vel bárki kiadhatja a lakását - ezzel pedig mind a két cég tízmilliárd dolláros nagyságrendű szuperbiznisszé vált, mintha egy globális taxitársaság vagy hotellánc lennének. Az Airbnb a maga online szobakiadási bizniszével a befektetők szerint már majdnem feleannyit ér, mint a világ legismertebb szállodalánca, az 500 luxushotelt futtató Hilton. Ez két dolgot jelent: A józan ész azt sikítja, itt bizony eszement módon fújódik a lufi a sharing economy köré. A korán ébredő, szerencsésen befutott sharingeconomy-cégek ugyanolyanok, mint azok, akik elől éppen a levegőt szívják el, csak hatékonyabbak. Utóbbi persze alapvetően nem baj. Sőt. Az, hogy egy termék a gyártó - importőr - exportőr - disztribútor - nagyker - kisker lánc helyett közvetlenül jut el a vevőig, és nem teszi rá az árára minden szereplő a maga nyereségét, mindenképpen jó dolog. Valahol ez az egész online kereskedelem óriási előnye, az internet, mint közvetítő közeg kiváltja azokat a szereplőket, akik nem csinálnak mást, mind megvesznek dolgokat X pénzért, aztán eladják X+Y-ért.Sharing economy a zenészt a zenevásárlóval összekötő iTunes, a programozót a programot vásárlóval összehozó App Store-ok, a vállalkozót és a mikrobefektetőt összeboronáló Kickstarter is. Innen üzenjük Orbán Viktornak, hogy ha a borzalmas, ötvenes éveket idéző hangulatú “munkaalapú társadalom” helyett azt mondaná, sharing economy, sokkal jobban jönne ki a dologból pr-ilag, miközben nagyjából ugyanarról lenne szó.
A sharing economy tehát nagy üzlet, akkor is, ha vannak az iparban, akik lelkesedésből, a világ jobbá tételéért csinálják (ha cinikusak akarunk lenni: ők azok, akik nem csinálják elég jól ahhoz, hogy meggazdagodjanak belőle). Nem csoda, ha rengetegen próbálkoznak ilyesmivel. mostanéban Bemutatunk pár izgalmas, érdekes, sikeresélyes (a háromból legalább egy) próbálkozót, akikre érdemes odafigyelni. És odafigyelni alatt természetesen azt értjük, hogy ellopni az ötletet, és megcsinálni a magyar verziót. 
Home Exchange
 Az Airbnb-féle lakáskiadás még jobban lecsupaszított verziója, ahol pénz már nincs is a rendszerben (csak az a havi ezres, amit a szolgáltatásért fizetünk a Home Exchange-nek). Itt nem kiadjuk a lakásunkat, hanem elcseréljük egy időre. Ha mondjuk nyaralna két hetet New Yorkban, itt találhat olyan embert, aki ott lakik, és pont Magyarországon nyaralna két hetet pont ugyanakkor. A lakáscserével mind a ketten megússzák a hotel költségét, és nem csak egy vacak szobát kapnak, hanem egy egész lakást, persze ehhez nagy fokú rugalmasság és némi kalandvágy is szükséges. Meg egy lakás, amit oda merünk adni egy vadidegennek.
Fotó: Mct / Europress / Getty
Skillshare
 Ha az online egyetemeken már túlvagyunk, és még egy fokkal gyakorlatiasabb tudás kéne, az is beszerezhető a neten - ha nem is minden ingyen, de havi 10 dollárért. A Skillshare-en online tanfolyamok futnak,a témák és a mélység nagyon széles palettán változik, van hobbiszint (csokikészítés!), de kőkemény munka (például programozás) is. Itt bárkiből lehet tanár, ha nem elég jó, úgyis otthagyják az óráit a diákok. 
Pivot Desk
 Van olyan cég, ami kibérelt egy irodát, de vannak benne kihasználatlan helységek. És van az a feltörekvő minicég, ami irodát bérelne, de kevés hely is elég neki, és különben is, lehet hogy 3 hónap múlva már ő a következő Facebook, és háromszor akkora helyre van szüksége. Na, ezeket a cégeket hozza össze a Pivot Desk, az egyiknek egy kis plusz bevételt, a másiknak olcsó és rugalmas irodabérlést kínálva. El tudjuk képzelni, milyen háborúkhoz vezethet ez a céges kávéfőző, és a hűtőben a közös tej tulajdonviszonyaiban. 
Piggy Bee
 - Ön csomagolta a bőröndjeit? - Igen. - Megkérte bárki, hogy hozzon el valamit neki? - Hátööö... Na, ez a tipikus reptéri ellenőrzőponti beszélgetés lehet a Piggybee kínos pontja. Ez egy olyan szolgáltatás, ahol összetalálkozik az, aki utazna valahová, meg az, aki éppen oda szeretne egy csomagot küldeni, amit nem szívesen bíz postára. Közösségi csomagszállítás egyénileg megbeszélt fuvardíjjal.
Fotó: Andrew Bret Wallis / Europress / Getty
Dog Vacay
 
Nyaralni megy, de kire bízza addig a kutyát? Ha ez ismerős probléma, és próbálta már barátokra rátukmálni a jószágot, esetleg a kutyahotelt is, nagyon irigyelni fogja az amerikai kutyásokat, akik a Dov Vacayen keresztül egymásra bízzák ilyen esetekben a házi kedvenceiket. Húszezer vállalkozó gazdival megy most a rendszer, és ugye nem kell magyarázni, mennyivel jobb mindenkinek, ha nem nyűg a kutyára vigyázás, hanem egy másik állatbarát (és nyilván legalább egy haverkodásra alkalmas másik kutya) társaságában hagyjuk ott a blökit.
 
Spinlister
 Az igazi sportember nyáron szörfözik, télen síel, a kettő között pedig biciklizik. Az az igazi sportember, akinek nincs erre mind pénze, kénytelen választani, hogy melyikhez veszi meg a felszerelést. És ha egy megvan, azt feldobja a Spinlisterre, kölcsönadja hasonló cipőben járó igazi sportember felebarátainak, és ami pénzt kap érte, abból másoktól bérel sporteszközt a másik két sporthoz. Mi lehet itt a probléma? Hát, ha valaki összetöri a biciklit, a sílécet, a szörfdeszkát. na itt jön képbe a cég, ami a sportemberek összekötésén felül megoldja a cucc biztosítását is. 
Leftover Swap
 Ha a kerti parti után rengeteg kaja maradt, és az ember nem óhajt a következő két hétben maradék flekkent enni, csak letölti a Leftover Swap okostelefonos alkalmazást, és közli a szomszédsággal, hogy fölösleges kaja van, indulhat a szabad rablás. Cserébe minden pizzarendelés előtt körbenézhet ugyanebben az alkalmazásban, hogy meg akarja-e dobni valaki egy kis maradék kaviáros-szarvasgombás valamivel az ő túltervezett partijáról. A legjobb az egészben, hogy le kell fényképezni a maradék kaját ajánlgatás előtt, így az sem vakon megy rá az ingyen kajára, akinek már kopog a szeme az éhségtől.
Fotó: Spencer Platt / Europress / Getty
Just Park
 Nagyvárosban a legnagyobb kincs a parkolóhely, erre épít a Justpark nevű brit kezdeményezés, ahol bárki kiadhatja bérbe a háza előtti, vagy a társasházi lakásához járó parkolóhelyét. Olcsóbb is, mint egy parkolóház, nem is kell parkolóhely keresgélésével tupírozni az ember idegeit - állítólag Budapesten is sokan csinálják már ezt, csak persze online rásegítés nélkül. A Justpark kirakatsztorija egyébként egy londoni templom, ami nyolc nem használ parkolóhelyet ad ki, és ezzel már 200 ezer font bevételt hoztak össze az Úr dicsőségére. 
Chegg
 Minden valamirevaló startup egy egyetemről nő ki, és ez fokozottan igaz a Cheggre, ami az egyetemi életet tesz könnyebbé a sharing economy módszereivel. Lehet például rajta jegyzeteket és tankönyveket adni-venni, korrepetálást, házi feladatba való besegítést intézni, de akár gyakornoki állást is szerezhet rajta az egyszeri diák. Vagyis minden olyasmit, amit egyébként kollégiumok szájhagyomány útján fenntartott feketepiacain szokás."
Hungary,2014-09-26,Index.hu,https://index.hu/gazdasag/2014/09/26/telekocsi/,Nem kell többé vonaton zötykölődnie,"Egyre többen használják Magyarországon a telekocsis oldalakat, ha az országon belül közlekednek, ezért mi is megnéztük, hogy tényleg megéri-e vonat vagy busz helyett telekocsit keresni a hétvégi kiruccanáshoz. A szkeptikusok kedvéért pedig elmagyarázzuk, hogy miért nem éri meg telekocsisként szervkereskedni, hogy miért éri meg telekocsis oldalt üzemeltetni, és hogy miért lehet legális ez az egész.
Már egy jó pár éve fellendülőben van a telekocsibiznisz, amit az is mutat, hogy a két legnagyobb telekocsis oldalnak, az Oszkárnak és az Autohopnak együtt összesen nagyjából 275 ezer felhasználója és csaknem százezer Facebook-lájkolója van. Ez jó hír azoknak, akiknek nincs ugyan kocsijuk, de szívesebben ugranak be valaki mellé egy autóba, mint hogy órákon keresztül buszon vagy vonaton zötykölődjenek. Rendben, fellendülőben van, és ez jó hír nekem. De mi ez egyáltalán? Nem sokkal olcsóbb a vonat? És honnan tudjam, hogy az út végére a májam nem Szegeden, a bal vesém pedig nem Szabadkán köt ki?
A nagy Miskolcra utazás teszt Ennek mind utánajártunk, de a próba kedvéért azt is megnéztük, mi lenne, ha most szombaton akarnánk eljutni Budapestről Miskolcra. Telekocsit három helyen néztünk, az Oszkáron, az Autohopon és az Autosztunk.hu-n, és ehhez még a MÁV és a Volánbusz járatait is hozzácsaptuk. A próbánál mindegy volt, hogy mikor indul a járat, és minden esetben a legolcsóbb vállalható lehetőséget választottuk (tehát kizártuk azt a vonatot, ami este 11-kor indul, és hat átszállással ér Miskolcra hét óra alatt).
Fotó: Facebook / Oszkar
A Volánbusznál fél óra után feladtuk, hogy kiderítsük mennyibe kerülne a jegy, hiszen a valóságban is így tennénk, ha a versenytársak oldalán egyből teljesen egyértelműen szerepel a járatok mellett az áruk is. 
   Autohop Oszkár Autosztunk.hu   MÁV Volánbusz 
  Mennyi idő? 2 óra 2 óra 2 óra 2 óra 3 óra 25 perc   
  Mennyi pénz? 2500 1900 2600 3885   :( 
 Ez alapján egyből úgy tűnik, hogy nem olyan rossz választás valaki mellé betársulni. A telekocsizás valójában nem új jelenség, de az internet miatt sokkal egyszerűbb megszervezni a kalákában utazást. A telekocsis oldalak úgy működnek, hogy a sofőrök árakat, időpontokat és úti célokat adnak meg, amikre az utasok jelentkezhetnek. Nagyszerű, ez azt jelenti, hogy önként és dalolva ajánlom fel a szerveimet a telekocsis szervkereskedőknek? Aligha, ugyanis a sofőröket lehet pontozni az oldalakon (és az utasokat is), emiatt pedig a szervkereskedőknek maradnak az egyszeri stopposok. Nemcsak a szervkereskedést lehetetleníti el viszont az értékelési rendszer jelentette átláthatóság, hanem abban is segít, hogy mindenki a saját maga számára megfelelő ár-érték arányú szolgáltatást válassza.  De akkor miből van pénzük a cégeknek? Többnyire az oldalakon megjelenő reklámokból, de amikor az Autohopnál rákérdeztünk, azt válaszolták, hogy egyelőre még a közösségépítés szakaszában vannak, de vizsgálják azokat az üzleti modelleket, amikből többletbevételük lehetne. A prémium hirdetést, jutalékos megoldásokat és az Airbnb-t emlegették, de egyelőre még nem döntöttek arról, hogy hogyan terjeszkednének. Arról viszont már korábban döntöttek, hogy nem csak itthon akarnak telekocsis oldalt üzemeltetni: egy ideje már Romániában, Szerbiában és Horvátországban is jelen vannak, így a hazai 125 ezer felhasználó mellé már 75 ezer külföldit is begyűjtöttek. A legtöbb felhasználójuk viszont nem nekik, hanem a konkurens Oszkárnak van, ráadásul a 150 ezer Oszkár-felhasználó a nyár óta már nemcsak készpénzben, hanem online is fizethet a sofőrnek az utazásért. Arról, hogy hol tart ez egész, sokat elárul, hogy az Autohop rendszerében az idei nyáron, május és augusztus között közel 27 ezer autós hirdetett meg balatoni utat. Ez összesen 85 ezer potenciális utashelyet jelent, ami átlagos vonat- és távolsági buszkapacitással számolva 159 vonatot és 1682 busznyi utast tesz ki, ami jelentős versenyt jelent a tömegközlekedésnek.
Képünk illusztrációFotó: Ralph Crane
Szuper, már csak azt nem értem, hogy miért nem bünteti őket rommá a NAV? Azért, mert tudnak róla, és már le is okézták az iparágat. A telekocsisok csak akkor vannak veszélyben, ha a nyereség érdekében autóznak internetes barátaikkal. A NAV ezért múltkor például jól meg is bírságolt egy sofőrt, aki rendszeresen vitt utasokat a profit reményében. Amikor a NAV-osok ellenőrizték, se számlát, se nyugtát nem adott, sőt, az alkalmi sofőrtársa bejelentéséről is megfeledkezett. Ha elviszek valakit, kell számlát adnom?  Szerencsére nem feltétlenül. A telekocsizás nem adóköteles, ha a sofőrök csak az utazás költségét kérik el az utasaiktól. A NAV úgy nyilatkozott a témában, hogy a műfajban nem is jellemző a haszonszerzés, az utazók inkább csak a költségeket osztják meg. Látható ugyanakkor, hogy a hatóság keresi azokat, akik nem csak a költségcsökkentésre mennek rá a telekocsizással.  A közösségi busszal viszont már volt bajuk a hatóságoknak A telekocsik mintájára hozták létre a Todibuszt, ami úgy működött, hogy a Todibusz oldalán lehetett leadni az igényeket, hogy mikor és hova utaznának a felhasználók, és ez alapján indították a járatokat. Nem voltak saját buszaik, hanem minden útra béreltek.  A Nemzeti Közlekedési Hatóság viszont megtiltotta a Todibusz számára az effajta szolgáltatás nyújtását a személyszállítási törvényre hivatkozva, így kicsit több mint két hónapnyi működés után befejezték a közösségi busz szolgáltatást, azóta csak koncertekre szerveznek utazásokat."
Hungary,2014-09-20,Index.hu,https://index.hu/tech/2014/09/20/sharing_economy_aribnb_uber/,Közösségek termelik a jó lét,"Az ugye világos, hogy az Airbnb csak egy webes alapokra helyezett zimmer frei? Nagyvállalatok is rávetették magukat a személyes javak megosztásán alapuló kereskedelem, idegen szavakkal a sharing economy témájára, mintha valami világmegváltó újdonságról lenne szó, pedig ez elég régi találmány. A felhasználó jól járhat, az államok nem annyira.
Itt a közösségi kereskedelem, a személyes javak megosztására épülő társadalom!  – kiabálják a startupok, miközben százmilliók integetnek feléjük pénzt lobogtatva. Más meg veszettül röhög, hogy édes jó istenem, ez utoljára tízezer éve volt újdonság, amikor feltalálták a készpénzt. A felállás azóta változatlan: aki nem tudja teljesen kihasználni a tulajdonát, az ellenszolgáltatásért cserébe ad belőle másnak.
A sharing economy varázsszavakkal fémjelzett újfajta gazdaság elvileg megváltoztatja a kereskedelem módszerét, mert az emberek saját kihasználatlan javaihoz biztosít hozzáférését, és ezzel a kínálatot is színesíti. Erről a technológiai fejlődés tehet, pontosabban az okostelefonok, a műholdas helymeghatározás, az olcsó szerverek, illetve az ezekre épülő alkalmazások. A leghíresebb cégek, amelyek elkezdték kihasználni az új lehetőségeket, ma már milliárdokat érnek. A magánszállásokat közvetítő Airbnb a legutóbbi befektetése alapján 10 milliárd dollár értékűre hízott, az önjelölt taxisofőröket és utasokat összekötő Uber ennél is nagyobb, 17 milliárd dollárt ér.  Fillérekből azonban senki nem lesz milliárdos.  Általános tévhit, hogy elég leprogramozni egy szép mobilappot, és máris dől a pénz. Fel kell ismerni, hogy nem az app a termék, az csupán egy távirányító, amivel össze lehet kötni a szolgáltatókat és a vevőket. A valódi érték teljesen offline: az Airbnb esetében a rendezett lakás, amit kiadnak, az Ubernél a tiszta autó és a normális sofőr, a Rukkolánál a könyv, ami még nincs rongyosra olvasva, sem összefirkálva. Arra kell sok pénz, hogy több ezer eladót és több százezer vevőt meggyőzzenek, érdemes csatlakozni és náluk maradni. Emellett még azt is meg kell oldani, hogy a rendszereiken csak minőségi szolgáltatások áramoljanak át.
Fotó: Chris Weeks
Ezek nem is kis problémák: mostanában kezdett nemzetközi terjeszkedésbe a hosszú autóutakat szervező BlaBlaCar, ami az elmúlt két évben 10 millió dollárt használt el a nemzetközi bővítés megalapozására. Idén nyáron pedig további 100 milliót kapott befektetőktől, hogy ne veszítsen a lendületéből, és valóban globális szolgáltatóvá tudjon válni. Tehát aki nem tud több milliárd forintot szerezni, az nehezen ér el gigantikus sikert.
 Hogy a marketingstratégia hagyományos, webkettes vagy közösségi, az teljesen mindegy: pénzbe kerül. Mire kell költeni? Elég ránézni a közösségi kocsikázást szervező Wundercar magyar Facebook-oldalára: hónapok óta szórják a forintokat a vevőknek, hátha beszervezik a barátaikat, és sofőröket is toboroznak. Ennek ellenére nincs nagy tolongás: gyakori, hogy egész Budapesten csak két autójukat mutatja a térkép, ami kevés lesz a több ezer, rendelésre 10 percen belül megérkező pesti taxissal szemben. A Wundercar tehát nem áll nyerésre, de ez még változhat, mert mindenki szeret spórolni. Üzleti modelljük arra épül, hogy az utas annyit fizet, amennyit akar, és ha fizet, akkor abból ők, mint szervezők, leveszik a részüket. Persze aki rendszeresen keveset fizet, azt egyszerűen nem fogják felvenni a sofőrök, aki pedig béna sofőr, annak az autójába senki sem fog beülni. Ja, itt nincsenek is vevők? Ha így evickél a Wundercar, akkor mitől lett menő az Uber? Ők a sikert sok szerencsés tényező együttállásának köszönhetik. Például annak, hogy San Franciscóban indultak el, ahol kevés a hagyományos taxi, ritkán járnak a buszok, nagyok a távolságok, drága a parkolás, és sok a jó keresetű ember. Az Uber tehát egy valós problémát oldott meg, az pedig természetes volt, hogy kihasználták a legújabb technikát. Az USA-ban már mindenkinek volt okostelefonja, ami megkönnyítette az app elterjesztését. Szoftverük megmutatja a térképen a közeli fuvarozókat, ők pedig a saját alkalmazásukban látják, hogy hol vár rájuk az utas. Még a bankkártyát is helyettesíti, a regisztrált kártyáról pontosan úgy vonja le az út díját és a borravalót, mint amikor a Google Play boltban veszünk magunknak egy androidos szoftvert.  
UberFotó: The Washington Post
Ezeket fejlesztéseket azonban egy hagyományos taxitársaság is meg tudja valósítani, és meg is fogja tenni, ha tucatnyi másik céggel kell versenyeznie. Budapesten a helyzet nagyon más, mint az USA-ban: sok a taxi, jó a BKV lefedettsége, ráadásul gyalog is sok minden elérhető. Kérdéses, hogy mekkora üzlet van itt a közösségi autózásban. Nyilván a magánszállások sem Las Vegasban pörögnek a legjobban, ahová csak a kaszinókkal, bárokkal és luxusbutikokkal összeépített szállodák miatt érdemes ellátogatni, ahogy a közösségi kertek sem vidéki kisvárosokba valók. Ez nektek szolgáltatás? Az sem elhanyagolható, hogy Kaliforniában lazítottak a fuvarozással kapcsolatos szabályokon, ami kedvezett az Ubernek. Máshol ennek az ellenkezője történt: tüntetéseket szerveztek a vállalat ellen, vagy egyszerűen betiltották őket. Semmit nem ér egy csinos app, ha az adott iparágra vonatkozó törvények engedélyhez kötik a tevékenységet, és a vállalkozó nem rendelkezik ilyesmivel. Persze az üzleti modellbe bele lehet venni némi korrupciós pénzt és/vagy jogászcsoport fenntartását, de a törvénytelen működésnek elég rossz a píárja, és ez is növeli a kiadásokat. Találunk még költségnövelő tényezőket a közösségi gazdaságban. Ennek az egésznek az a lényege, hogy bárki eladó lehet – csakhogy a vevők szeretik a kiszámítható dolgokat. Amikor már régóta és jól fut a cég, a felhasználói értékelések simán kiszűrik a hónaljszagú sofőröket, koszos lakásokat és olvashatatlanná gyűrt könyveket, és ezeket senki sem fogja igénybe venni. Az elején azonban az egész cég léte függ a minőségtől, mert ha rossz a szolgáltatás, akkor egyáltalán nem lesz vevő, aki értékeléseket írna, és rövid úton le lehet húzni a rolót. Muszáj pénzt és időt áldozni az előszűrésre, a résztvevők motiválására. Nagy a kockázat, mert aki a tényleges szolgáltatást nyújtja, az viszonylag keveset veszíthet, míg a szolgáltató márkanevéről nehéz lemosni a súlyosabb bakikat. Ha egy Uber-sofőr elgázol valakit, vagy egy Airbnb-lakás csótányos, az pontosan így kerül be a hírekbe és a Facebook-falakra, a szolgáltató nevével, nem a tényleges elkövetőével.  
Barbara Bennison, Airbnb házigazda Bostonban.Fotó: Boston Globe
Gazdaságos közösségek Maradtak még bőven megválaszolatlan kérdések a közösségi gazdasággal kapcsolatban. Vajon akkor is olcsóbb, jobb, és fenntartható lesz a közösségi megoldás, amikor már minden jogi és minőségbiztosítási kérdést megoldottak, csak a hasonló módon létrejött közösségi konkurenciával kell harcolni a vevőkért, és már nem a befektetők pénzét költik? (A bővülés idején jellemző a veszteséges működés)  A sharing economy cégei még a közösségteremtés homályos fogalmát is bedobták a köztudatba, de ettől már a plafont csapdossa a bullshitmérő műszerünk mutatója. Nagy a valószínűsége annak, hogy idővel  az Uberben is többségbe kerülnek a profi sofőrök, az Airbnb-n pedig a most még zimmerferiző vállalkozók, akik ebből akarnak megélni, és mindent megtesznek az ötcsillagos értékelésekért.  Amikor ez bekövetkezik, akkor már szó sem lesz éledező közösségekről és megosztásra épülő őszinte társadalomról. Ez az egész csak egy kapitális piacszerzési hadművelet, amivel hirtelen nagyra növő multinacionális szolgáltatók veszik át a vezető szerepeket újabb iparágakban. Ezzel persze a fogyasztók jól járhatnak, ahogy a mérnökök és programozók tízezreit foglalkoztató Google, Apple, Facebook és Microsoft is olyan hasznos eszközöket alkottak, amikre a helyi, kisebb erőforrással rendelkező cégek aligha lennének képesek. Legfeljebb az állami bevételben és a munkaerőpiacon lesz egy kis szűkülés, mert ezek a cégek szeretnek adót optimalizálni és régiós központokba tömörülni, de ez már egy másik történet."
Hungary,2014-09-19,Index.hu,https://index.hu/tech/2014/09/19/kesik_olcso_es_nem_sarga_mi_az/,"Késik, olcsó és nem sárga, mi az?","A közösségi autómegosztás az egész világon dühíti a taxisokat. Olcsóbban juthatunk el bárhova, már ha éppen működik a mobilapp. A Wundercar már itt van Budapesten, ezért ki is próbáltuk.
Késik, olcsó és nem sárga, mi az?
 
 
Miközben két év alatt megnégyszereződött az Airbnb-n lefoglalható budapesti szállások száma, és már a kiadó lakások árában is érződik, hogy sokan inkább külföldi turistákat szobáztatnak, mintsem hagyják, hogy egyetemisták pusztítsák le a befektetésnek vásárolt lakásukat, a sharing economy egyéb megoldásai még nem nagyon terjedtek el Magyarországon. Néhány ezer ember ugyan cserélget könyveket a Rukkolán, meg lehet hallani arról  Sharing economy A közösségi vagy megosztáson alapuló gazdaság (sharing economy) most terjed el igazán, pedig tulajdonképpen mindig is létezett: amikor valaki kölcsönkéri a szomszéd kapáját, aki azután feljogosítva érzi magát, hogy este átugorjon kérni egy tojást, na az a sharing economy. A technika csak lendületet adott a megosztásnak, ahogy a torrent jóval hatékonyabb, mint a kazetták cseréje, úgy lesz egyre több területen jelen a sharing economy a net, és főleg a mobilinternet és az okostelefonok terjedésével.  is, hogy valaki ismer olyan embert, aki látott már valakit, aki adott már pénzt egy jó ötletre a kezdő vállalkozások terveihez a közösségtől kalapozó Kickstarteren, de hiába nyomja tévéreklámban a legnagyobb hazai mobilszolgáltató is, az autómegosztásról eddig leginkább csak annyit lehetett hallani, hogy előre tüntettek az Uber ellen a budapesti taxisok. Az Uber telefonos app összeköti a keresletet és a kínálatot: azokat, akik utaznának, és azokat, akik amúgy is éppen arra tartanak.  Tulajdonképpen mobiltelefonnal stoppolunk.  A rendszer pont annyival hatékonyabb annál, mintha kiállnánk az Osztyapenkóhoz, mint amennyivel a torrent hatékonyabb annál, hogy körbekérdezzük a haverokat, hogy kinek van meg kazin az új Slash-lemez. És pont a hatékonyság miatt dühíti az egész a hagyományos fuvarosokat: Miamiban és Las Vegasban rendeletileg tiltották be az Ubert, Londonban, Brüsszelben vagy éppen Berlinben meg hatalmas tüntetéseket szerveztek ellene a taxisok. Magyarországon az Országos Taxiszövetség már most, a magyar szolgáltatás beindulása előtt tiltakozik az Uber megjelenése ellen, pedig egy jogi kiskapu miatt még az sem biztos, hogy törvénytelen a szolgáltatás. Annyi biztos, hogy az utasokat nem védik úgy a szabályok, ahogy egy bejegyzett taxival megtett út alatt: nincs jogorvoslat, ha a hosszabb úton visz a sofőr, de nem nem kötelező a téli gumi télen vagy a légkondi nyáron.
A taxisok szerint illegális az Uber és a Wundercar
 
 
Csak a profilkép és a csillagok  Az Uber a világ legértékesebb startupja 500 millió dolláros tőkeinjekciót kap a magát a taxizás jövőjeként aposztrofáló San Francisco-i startup cég, az Uber. A befektető ezért a pénzért cserébe a cég 4 százalékos tulajdonrészét kapja meg, ami az Uber teljes értékét 12 milliárd dollárra teszi. Ezzel a cég a Wall Street Journal startup-toplistájának, a milliárd dolláros klubnak az éllovasa lesz. Jelenleg még három startup cég ér a világon 10 milliárd dollárt: a kínai telefongyártó Xiaomi, az online tárhelyszolgáltató Dropbox és az internetes lakáskiadásban és bérlésben utazó Airbnb.  
Az Uber ugyan még nincs Magyarországon, de itt a Wundercar, a kisebbik konkurens, ami Berlinből indult, a profilja ugyanaz, és a célja is: bevenni a túlszabályozott európai piacot.
 Az applikáció roppant egyszerű: rendelünk egy autót, megmondjuk, hogy merre megyünk, aztán várjuk a jelentkezőket. A lehetséges sofőrök keresztnevét, Facebook-profilképét és csillagokkal jelölt értékelését látjuk csak, ezek alapján kéne eldöntenünk, hogy akarjuk-e őket. Ez még akár mehet is, de sajnos később se tudunk meg többet a sofőrről: üzenetet kapunk, ha a kocsi a közelünkben van, de se azt nem tudjuk meg, hogy mégis hogy néz ki az a kocsi, se a sofőrnek nem tudunk üzenni. Amikor vége a fuvarnak, akkor borravalót tudunk adni az applikációban, az összeget a program a megtett kilométer alapján számítja, de mi akármennyit rádobhatunk, illetve akár azt is mondhatjuk, hogy kösz, ezért inkább nem fizetek. Ez utóbbi esetben viszont bele kell törődnünk, hogy nemcsak mi értékeljük a sofőrt, de ő is értékel minket, és vélhetően az ingyenfuvarért egy csillagot fogunk kapni. Pénzmozgás nincs, nem kell a sofőrnek apróval bajlódnia, a pénzt a Paypal-számlánkról emeli le a Wundercar, és a nyolcvan százalékát két héten belül továbbutalja a sofőrnek. Hogy milyen a Wundercar Budapesten? Harmadával olcsóbb, mint a taxi, ellenben van, hogy nekünk kell több sarkot gyalogolni, és jó, ha megtaláljuk egymást a sofőrrel. Viszont a kocsiban tuti nem recseg majd félpercenként a diszpécser, sőt, akár még egy Alfa Romeo kupéval is csapathatjuk. Ami ráadásul még csak nem is sárga."
Hungary,2014-08-03,Index.hu,https://index.hu/tech/2014/08/03/partra_szartupaltak/,A startupoknak mindent lehet?,"Jól működő vállalkozást nehéz tető alá hozni. Gyakori tanács, hogy meg kell találni a piaci rést, az elmúlt hónapok példái viszont azt bizonyítják: egyáltalán nem mindegy, melyik rést. Rengeteg az illegalitás határán mozgó kezdő vállalkozás, van olyan, ami ellen már ítéletet is hoztak, de hiába. Eladható az állami tulajdon vagy az ingyenes éttermi foglalás? Baj, ha nem egészen vonatkoznak a törvények mondjuk a taxisokat nehéz helyzetbe hozó Uberre, vagy a gyakorlatban adókerülő lakáskiadóra, az Airbnbre? Ha gond van, kié a felelősség? Bunkó startupoktól forrong a techvilág.
Rengeteg startupsztorit hallani mostanában; általában sikertörténeteket, zseniális ötleteket és gyorsan jött, hatalmas növekedést. Pedig a startupvilágnak van árnyoldala is: néhányan úgy gondolják, hogy egy jó ötlet mindenre elég, a cél szentesíti az eszközt; akkor is, ha az ötlet nem is annyira új, és nem is annyira jó, mások csak azért nem csinálták meg, mert illegális. Vagy egyszerűen seggfejség. Vagy mindegyik egyszerre. Ezekről a startupokról kevesebbet hallani, pedig nemzetközi szinten akad belőlük bőven: legutóbb a ReservationHop és a MonkeyParking kavart nagyobb hullámokat, de a legalitás, jófejség határán mozog több ismert vállalkozás is, olyanok, akikről nem is gondolnánk, például az Uber és a Airbnb. Egyelőre főleg az USA-ban látunk ilyen cégeket, de a rossz gyakorlat begyürüzésére valószínűleg nem kell túl sokat várni.  #JerkTech Ezek a cégek zászlóshajói annak az új hullámnak, amelyben öncélú startup kihasználják a hiszékenyebbeket, a kisvállalkozásokat és az állami infrastruktúrát, hogy aztán rajtuk gazdagodjanak. Az angol nyelvű sajtó ezeket a cégeket újabban #jerktech jelzővel illeti, magyarul talán #köcsögtechnek lehetne fordítani. Ezeket a cégeket arról lehet felismerni, hogy gyakran olyan dolgokat adnak el, amik egyébként ingyenesek. Vagy pont fordítva: a munkavállalókat kihasználva ingyen ígérnek gyakornokokat cégeknek. 
 Vigyázó szemetek Londonra vessétek! A startupforradalom egyre közelebb ér hozzánk, már Londonba jön a Google kockázatibefektető-részlege. Igaz, Európában sok tekintetben sokkal szigorúbb a szabályozás – azért még az oroszoknál nem tartunk , hogy mindennek itthoni szerveren kell lennie, de azért például a Google Street View kálváriája nálunk és a németeknél (a két ország adatvédelmi szabályozása nagyon hasonló, viszonylag szigorú) jól mutatja, hogy másfajta jogszabályi környezet vár az startupokra. Nem beszélve a gazdasági különbségekről: hol van itt kockázati tőke. Kockázat az van, csak tőke nincs. Egyelőre.  De mit csinálnak pontosan ezek a startupok? ReservationHoppal például a legjobb San Franciscó-i éttermekbe lehet foglalni, elég különös módon:  az app alkotói lefoglalják az egyébként ingyenes asztalokat, aztán 5-10 dolláros (2000 forintos) áron továbbadják.  Ez nehezíti a többiek asztalfoglalását, mivel amikor telefonálnak az étteremnek, azt a választ kapják, hogy már mindent lefoglalták. Ha pedig a startupnak nem sikerül eladni a lefoglalt helyet, akkor kiszúrnak az éttermemmel, aminek üresen marad egy asztala, mivel a kamufelhasználó nem jött el, a valódiak pedig nem tudtak foglalni. Nem nagyon kell tovább magyarázni, hogy ez az üzleti modellnek nem nevezhető gyakorlat miért irtandó. Nyílik a parkolló
Fotó: monkeyparking.strikingly.com
Nem kevésbé antipatikus megoldás a Monkey Parking nevű startup gyakorlata, ők ráadásul nem is egyszerűen pénz kérnek, az egészet megspékelik egy aukcióval is. Aki a legtöbbet fizet egy parkolóhelyért, azé lesz, a többiek pedig megszívták. A profit meg az alkalmazásé.  Kicsit csökkentik ugyan az autók felesleges keringését, nem keresnek talán annyian folyamatosan parkolóhelyet, cserébe gyakorlatilag lenyúlják az állami/önkormányzati tulajdont, és profitálnak belőle. (A mi adónkból, ugye.) Ráadásul kiszorulnak a parkolásból azok, akiknek nincs okostelefonjuk. Sőt, elősegítik a vezetés közben telefonálást, amiről jól tudjuk, hogy elég gyakran végződik halállal.  Ha nem lenne elég belőle egy, van még ilyen app, a Sweetch. Kicsit más üzleti modellen alapul, de ez sem tiszta: 5 dollárért vehetünk meg másoktól parkolóhelyet, aztán négy dollárt visszakapunk, ha eladjuk másnak, amikor végeztünk. A különbség természetesen a Sweetché lesz.  San Francisco pár hete mindkét alkalmazás ellen eljárást indított. Eredmény egyelőre nincs, a startupok látványosan tesznek a jogászokra: arra hivatkoznak, hogy az alkotmány első kiegészítése védi az információk megosztását.
Jegyeket, bérleteket Ugyanezt csinálja 2000 óta a StubHub nevű, szintén San Franciscóból indult weboldal is, bár nem állami tulajdonnal, és jóval nagyobb elfogadottsággal: koncertjegyeket adnak tovább, magasabb áron. Amikor valamire amúgy sincs elég hely, ez elég idegesítő. Bár az USA egyik leggyorsabban növő vállalkozása, több tagállamban be is tiltották, de az összkép vegyes, a bíróságok különbözően ítélnek.  Élt: 4 órát Van olyan, kevésbé ismert startupsztori is, ami nagyon jól megmutatja, mennyire nem érdemes az illegalitás talaján mozogni: a startupokra szakosodott techlap, a TechCrunch egyik szerkesztője négy óra alatt csinált ki egy általa kifogásolt vállalkozást. A Personalpaper.me annyit ígért, hogy elküldhetjük neki azoknak a hosszú cikkeknek az URL-jét, amiket meg e-könyv-olvasón sem szenvednénk végig, kinyomtatják, szép dizájnnal újság formájúra hozzák, aztán számonként egy dollárért postára adják nekünk. A gond az volt, hogy nem kértek engedélyt az eredeti szerzőktől sem a másolásra, sem az utánközlésre, sem a terjesztésre. Ezzel egyértelműen szerzői jogokat sértettek. Az eset már több hónapos, a weblapon viszont még ma is az van, hogy nemsokára visszatérnek, ha megoldották ezt a kis problémát. 
Az ingyenmunka mindig jó A legtöbb startup rengeteg gyakornokot foglalkoztat, mivel így bőven tudnak spórolni: a munkaerő nem olcsó dolog, a gyakornokoknak pedig valamivel kevesebbet lehet fizetni. Sőt, sokaknak egyáltalán nem fizetnek, annak ellenére sem, hogy az USA törvényei egyértelműen kimondják: kellene. Ahhoz, hogy valaki ingyen foglalkoztasson gyakornokokat több követelménynek kell megfelelnie, ezek alapján a gyakorlat sokkal inkább képzés, mint munka. El lehet képzelni, hogy néz ez ki a gyakorlatban. Ráadásul vannak olyan startupok, amik kimondva, kimondatlanul kifejezetten direkt arra szakosodtak, hogy ingyenes munkaerőt közvetítsenek a cégeknek: ilyen például az inspiring interns, de az Enterships.com-on sem kell órákat keresgélni fizetés nélküli ajánlatokért (egyetlen pozitív példát ismerünk, az angol Intern Avenue-t, ahol nincsenek kamuállások). Ez a hozzáállás persze a politikától sem áll távol, a kampányban felhasznált gyakornokokat is át lehet nevezni önkénteseknek, a probléma máris megoldva.  Jön Magyarországra is Bár teljesen más jogszabályokkal kell megküzdenie, valószínűleg Budapestre tart az Uber: már menedzsert keresnek, és bejegyeztek egy magyar székhelyű kft.-t is. Erről bővebben a céget bemutató cikkünk keretes írásában olvashat.  Uber alles Néha nagyon nehéz eldönteni, hogy mi az, ami jó, hogy illegális, és mi az, amin változtatni kellene, mert egyszerűen a mai igények meghaladják a szabályozást. Az Uber éppen a világ legértékesebb startupja, ami a taxisbizniszt rengeti meg: a taxitársaságok kihagyásával összeköti a keresletet és a kínálatot. Az alkalmazással rendelhetünk magunknak taxit, előre rögzített áron, a lehető legközelebbi helyről. A taxisok pedig a maguk idejét osztják be, kevesebb sarcot kell elviselniük, mintha nagy társaságnak dolgoznának. A baj az, hogy így senki sem szűri a taxisokat, nem kell taxisvizsgát tenni. Az Uber ezzel szemben azt állítja, hogy csak olyanokkal köt szerződést, akiknek több éve van jogosítványa, és biztosítást is köt az utasokra. Ugyanakkor már volt rá példa, hogy legalábbis nem egyértelmű megítélésű ügyekben a cég pofátlanul hátralép, és azt mondja, közük nincs az egészhez, a szerződés a sofőr és az utas között köttetett. Így történt abban az esetben is, amikor egy Uber miatt siető elütött és megölt egy hatéves kislányt. Egészen friss hír, hogy egy másik uberes vezető elrabolta ittas női utasát.  A cég válasza: plusz egy dollár a biztonságos utazás.  A kényes esetek mellett azért az üzletpolitikájuk sem véletlenül áll kereszttűz alatt: a taxisok azzal vádolják a céget, hogy elveszi a munkát, erre annyi a válasz, hogy alkalmazkodni kell a modern kor követelményeihez, amivel még egyet is lehet érteni, a monopóliumok ritkán jók, a személyszállítási piacon nagyon nehéz indokolni őket.
""RIP Uber Taxi G$$gle"" - olvasható egy autó motorházán a felirat egy madridi demonstráción, ahol a helyi taxisok tiltakoztak a megélhetésüket veszélyeztető startup ellen, 2014. június 11-én.Fotó: Bloomberg
Nehezebb elfogadni azt, hogy az Uber a versenytársait is brutális keménységgel szorítja ki: 50 dolláros ingyenbenzint ajánlottak azoknak a vezetőknek, akik átjönnek a konkurens Lyfttől hozzájuk. Lakás olcsóért Ugyanígy hatalmasra nőtt, mégis a törvényesség határán egyensúlyozik az Airbnb nevű startup: a felhasználók itt lakásokat adhatnak ki és vehetnek ki, mindenféle közvetítő kiiktatásával. Gyakran ez egyben az adó kiiktatását is jelenti, magyarul illegálisan adják ki a lakásokat, akkor is, ha néhány kattintás sokkal egyszerűbb, mint a szokásos procedúra.  A startup hamar feltűnt a jogászoknak, már van is fontos ítélet az ügyben: New Yorkban egyoldalas információs lapot kell adni a vendégeknek, amin rajta van minden fontos információ, így az adózás mikéntje is. A cég ugyanúgy próbálja kivonni magát a jelenlegi szabályozás alól, mint az Uber, és ugyanúgy nehéz eldönteni, hogy ez végeredményében jó lehet-e.  Ki nevet a végén? A jogszabályok határán egyensúlyozás persze nem a startupok sajátossága. A különlegesség annyi, hogy az USA-ban a gazdasági környezet mellett ma már a technológia is adott ahhoz, hogy pillanatok alatt cégeket alapítsanak, termékeket készítsenek, aztán ha jön valamilyen szabályozás, újabb kiskaput találjanak. Egyre több a gyanús vagy kétes startup, és egyre több a velük kapcsolatos per is. Az alagút vége viszont nem látszik: a fenti cégek között is akadt olyan, aki egyszerűen semmibe veszi az ítéletet. Esetleg majd másik államba költözik. Vagy nevet vált. Rugalmas technológiával a háta mögött nagyon könnyű kijátszani a lassan alkalmazkodó szabályozást. Ezen a területen valószínűleg ugyanúgy elhúzódó háborúra számíthatunk, mint a torrentek vagy a rugalmatlan amerikai szabadalmi rendszer ügyében."
Hungary,2014-06-19,Index.hu,https://index.hu/gazdasag/2014/06/19/sharing/,"Nem is hinné, de ebből lesz pénze","Eszébe jutott már, hogy ha néha kiadná a lakását, abból mennyi pénz jöhetne be? Vagy ha taxisnak csap fel munkából hazafelé, akkor egyből olcsóbb az autózás? És a biciklije minek porosodik a sufniban? Az USA-ban és Nyugat-Európában az okostelefonok és az internet terjedésével egy pár éve egymás hegyén-hátán jönnek létre a vállalkozások, amelyek teret adnak arra, hogy dolgaink megosztásából csináljunk pénzt, és már itthon is akadnak hasonló cégek. És bár a hatóságokkal és a konkurenciával bőven van konfliktusuk, az új cégek mégis alapvetően alakíthatják át az életünket. Összeszedtük a legizgalmasabb vállalkozásokat.
Lakás, autó, bicikli, nyaraló – ez csak egy pár dolog, ami elég sokunknak van, és az internet előtt pusztán abból, hogy van ilyenünk, aligha lehetett volna pénzt csinálni. Viszont általában egyiket sem használjuk a nap 24 órájában, és amíg korábban viszonylag sok időt és energiát vett volna igénybe, hogy kiadjuk a lakásunkat vagy a nyaralónkat, manapság már nagyjából negyed óra alatt fel lehet dobni egy hirdetést valamelyik online piactérre, amivel utána biztos, hogy nem kell többet foglalkoznunk, mint amennyit egy nap céltalan facebookozással töltünk. Pár éve pedig gomba módra szaporodnak az ilyen módszerrel működő vállalkozások, és ez számos iparágat alapvetően változtathat át. A lakáskiadás például rendesen felforgathatja a klasszikus hotelek és hostelek piacát; a magánautókölcsönzés-GPS kombó miatt pedig könnyen elképzelhető, hogy évtizedeken belül már csak a gyerekeinknek fogunk arról mesélni, hogy régen külön taxicégek foglalkoztak az emberek fuvaroztatásával.
Fotó: Bob Landry
A megosztásra épülő vállalkozásoknak fenntarhatósági szempontból is nagy előnye, hogy sokkal kevesebbet kell az említett dolgokból termelni, hiszen a megosztással gazdaságosabbá válik a felhasználásuk is. Ráadásul kiiktatják egy szolgáltatás kereslete és kínálata közti közvetítőket, így a lehető legegyszerűbben, leggyorsabban és sokszor a legolcsóbban juthatunk hozzá ahhoz, amire vágyunk. 
Magyarországon viszont eddig inkább csak az ingatlan és az autó megosztására épülő vállalkozások alakultak ki, ezért a hazai példák mellett számos amerikai példát is összeszedtünk. És amíg itthon eddig nem sok vizet zavarnak az új cégek, azt is összeszedtük, hogy az USA-ban és Nyugat-Európában kiket és hogyan akasztottak ki. Ha ezekre is odafigyel, egy jó ötletet lenyúlva már csak el kell indítania a saját megosztásra épülő bizniszét! Kiadom a lakásom, abból fizetem a lakbért Talán az egyik leghíresebb megosztásra épülő vállalkozás az Airbnb, amiről korábban már az Index is írt. A szállásközvetítő közösségi hálózatot 2008-ban alapították San Franciscóban. Az Airbnb online piacán külföldi szálláskeresők és szabad szobával rendelkező helyiek találkoznak. Az ötletet az alapítók saját életükből merítették: a lakásukban egy matracot „adtak bérbe” turistáknak, hogy fizetni tudják a lakbért. Jelenleg 192 ország 26 ezer városának szálláslehetőségeit ajánlja az oldal. 2008-as indulása óta több mint négymillióan foglaltak szállást, csak a tavalyi évben 3 millióan. Magyarországon majdnem kétezer ingatlant hirdetnek az oldalon, ezek többsége Budapesten van.
A pesti piacon egyelőre úgy tűnik, hogy a legnagyobb és legdrágább szállodák számára nem jelentenek konkurenciát a szállásközvetítő oldal által kínált szobák, ugyanakkor a másodvonalbeli hotelek új versenytársakat kaptak a piacra lépésükkel. Ahhoz képest, hogy a város legjobb környékein vannak, nagyon alacsony áron kínálják őket, főleg télen. A kisebb hotelek célközönsége pont az a réteg, aki megengedhetne magának egy hotelszobát, de rájött, hogy lakást kivenni olcsóbb is és jobb is, és nem snassz, hogy nincs 24 órás portaszolgálat vagy szobapincér. Időközben a Booking.com is ráeszmélt, hogy vannak felhasználók, akik nem hotelekre, hanem lakásokra vágynak. Bejött egy kuncsaft, megkerestem a hazaút árát A lakáskiadáson kívül a megosztáson alapuló üzleti modellre épülő piacok közül a másik a legjelentősebb a telekocsiké. Amerikában az olyan vállalkozások, mint az Uber, a Lyft, vagy a Sidecar mára megsokszorozták az értéküket és nem csak az amerikai városokban, hanem nemzetközi szinten is terjeszkednek.  Az ötlet itt is pofonegyszerű: egy alkalmazás segítségével bepötyögjük az okostelefonunkba, hogy van hely az autónkban, és hogy merre megyünk, mások pedig lecsaphatnak ezekre a helyekre. Az alkalmazás felhasználói szabadon választhatnak a sofőrök, az autók, és az általuk megszabott árak közt.
What is Lyft?
 
 
Egyébként az uniformizált pesti taxipiachoz szokott közönség számára például biztos, hogy megdöbbentő lenne ha a fővárosban hirtelen megjelenne egy ilyen vállalkozás, ugyanis ezek a cégek rugalmasságuk miatt rendesen le tudják nyomni az árakat. A  San Franciscóból indult Lyft például átlagosan harminc százalékkal olcsóbb, mint egy normál taxi. Itthon is próbálkoznak vele Bár itthon ilyen üzleti modell alapján még nincs jelenleg is működő vállalkozás – ugyan a Wundercarnak már van magyar Facebook-oldala, de az angol nyelvű oldaluk szerint még nem üzemelnek Budapesten –, hasonló példák azért vannak. Elsősorban városok közti közlekedésre találták ki az Autohopot és az Oszkárt, ahol az említett amerikai cégek mintájára kereshetünk fuvart, vagy sofőrt az interneten. Imre Lóránd Balázs, az Autohop sajtófelelőse szerint a telekocsizás egyre népszerűbb Magyarországon, több telekocsi platform is van, de az a fontos, hogy melyik mögött van erős közösség. Szerinte az AutoHop közösségének az erejét az mutatja, hogy az AutoHopon található a legtöbb meghirdetett út, sőt három hónapja Romániában is elindították az oldalt.
Hasonló vállalkozás a nemrég indult Todibusz, amely olyan buszjáratokat ajánl, amiknek az indulási időpontját a közösség határozza meg. Szintén friss kezdeményezés a Sharingcar.hu, amely olyan autókat ad bérbe, amelyek Budapest bármely részén felvehetőek és használat után otthagyhatóak. Örök wifi, alkalmi bringa és csavarhúzó Bár a legnagyobb cégek az autó- és lakásmegosztásra szakosodtak, ezzel még koránt sem ér véget a megosztásra építő cégek sora. A vállalkozó szelleműeknek innentől kezdve lesz érdemes lopható ötletek után sasolniuk, hiszen a legtöbb üzleti modellnek még nincs magyar megfelelője. Biciklije például sok embernek van, de télen csak a töredékük annyira tökös, hogy hóban és fagyban is azzal járjon. A gazdaságosabb felhasználást segíti elő Amerikában a Spinlister alkalmazás, amellyel kiválasztunk egy helyszínt, egy időpontot és egy árat, és már tekerhetünk is, ahova csak akarunk.
Gramofon
 
 
Az olyan környékeken, ahol sok wifi router van egy helyen, őrületes vicceket lehet csinálni abból, hogy a router nevével üzengetünk az összes wifi-kapcsolatot látó szomszédoknak. Ennél azonban sokkal okosabban is fel lehet használni a wifinket, és ezt teszi a Fon nevű alkalmazás, amely azért cserébe, hogy másokkal is megosztjuk az otthoni internetkapcsolatunkat, világszerte nyújt hozzáférést más Fon-felhasználók wifijéhez. Viszont van egy csomó olyan tárgyunk a ház környékén, amit valószínűleg sokkal kevesebbet használunk a wifinél, vagy akár a biciklinknél. A Neighbourhoodgoods arra jött létre, hogy ha csavarhúzóra, létrára, vagy fűnyíróra lenne szükségünk, akkor azt a neten egy későbbi hasonló szívességekért cserébe tudjuk kölcsönkérni a szomszédainktól. Nem csak tárgyakat lehet megosztani Nem csak tárgyakat lehet viszont megosztani az internet segítségével: egy csomó alkalmazást találtak ki, amivel pénzért, vagy hasonló szívességekért cserébe bizonyos szolgáltatásokat tudunk igénybe venni.  Keress marketingcégeket és gyűjtsd össze a középvezetőik elérhetőségeit  vagy ""írj képaláírásokat ezekhez a képekhez"" – ilyen hirdetéseket lehet találni az Amazon Mechanical Turk nevű oldalán, amely a legkülönfélébb otthonról végezhető munkákat keresőket és kínálókat köti össze.   Szintén munkaerőt közvetít az Exec, ahol környékbeli takarítókat lehet találni, és a TaskRabbit, ahol különféle ház körüli munkákhoz lehet munkaerőt keresni. Az ilyen alkalmazások közül a legviccesebb viszont talán a Dog Vacay, ahol ideiglenes gazdát találhatunk ebünknek, ha mi valamilyen oknál fogva épp nem tudunk vigyázni rá. Nem mindenkinek tetszik Viszont ahogy a legtöbb újszerű üzleti vállalkozás, a megosztáson alapuló cégek sem lettek egyből mindenki kedvencei. Bár itthon egyelőre viszonylag konfliktusmentes a cégek élete, az amerikai és nyugat-Európáról ez már nem mondható el. Ott leginkább két irányból érkezik a legtöbb támadás a cégek ellen: egyrészt a régebbi piaci szereplők elégedetlenkednek a konkurencia miatt, másrészt viszont cégek újszerűsége miatt a hatóságok nem mindig tudják időben szabályozni a változó iparágakat, így a cégek rendszeresen ebből adódó konfliktusokba futnak bele. New York államban például 2010 óta illegálisnak számít 30 napnál kevesebb időre lakást kiadni, amennyiben a tulaj nem lakik a lakásban ezidő alatt. A városban egy per után kötelezték az Airbnb-t, hogy adja át a hatóságoknak a holnapon lévő vendégek adatait, és a cég vezetői elismerték, hogy valami adót azért fizetni kéne a szolgáltatás után.
San Franciscóban sem áll jól a cég szénája: a város egy tervezet alapján korlátozná, hogy melyik kerületekben lehet kiadni a lakásokat, a város többi részén pedig engedélyhez és kötelező biztosításhoz kötné a lakások kiadását. A cég vezetői itt is együttműködnének a városvezetéssel. Londonban  pedig tízezer taxisofőr részvételével terveznek tüntetést rendezni júniusban az Uber miatt. A londoni taxisoknál az alkalmazás azért verte ki a biztosítékot, mert a taxisok szerint az amatőr sofőrök tisztességtelenül versengenek velük, hiszen egyrészt nem kell fizetniük az engedélyekért, másrészt nem vonatkoznak rájuk azok a szabályok, amelyek más taxisofőrökre igen. Berlinben és Brüsszelben pont ezért tiltották be az alkalmazást, és Franciaországban is emiatt igyekeztek - sikertelenül - beszabályozni az új piaci szereplőket. Oszd meg okosan! A vállalkozások ugyanakkor úgy tűnik, hajlandóak együttműködni a szabályozókkal és adott esetben az adófizetéstől sem rettennek vissza. Arra is volt már példa, hogy a taxialkalmazás mögött álló cég biztosítás megkötésére kötelezte a sofőröket, és arra is, hogy egy szállásközvetítő beadta a derekát, és kifizette a turisztikai adót az önkormányzat. Valószínűleg tehát csak idő kérdése, hogy a vállalkozások újszerűségéből fakadó konfliktusok rendeződjenek, ami sok szempontból előnyös lenne. A New York Times publicistája Thomas Friedman például egyenesen arról ír, hogy egy teljesen új kor köszöntött be a vállalkozások szempontjából, ami a tulajdonlásnak is egy teljesen új koncepciója alakulhat ki az ilyen vállalkozások által.
Fotó: David Mcnew
És az sem egy utolsó szempont, hogy az embereket is teljesen új helyzetekbe kerülnek az új cégek miatt. Öt évvel ezelőtt a keményvonalas stopposokon kívül az emberek nagy része nehezen képzelte volna el, hogy egy vadidegen kocsijába huppanjon be, idegenekkel ossza meg a lakását, vagy hogy idegeneknél hagyja a kutyáját. A Wired cikke szerint az egész megosztásőrület következménye az, hogy amerikaiak végre megtanultak bízni egymásban. Ha tehát a cégek, a versenytársak és a szabályozók képesek lesznek rendezni a vitákat, az új vállalkozások sok ember életét könnyíthetik meg. Ahogy az Economist cikke fogalmaz: „a megosztásra épülő gazdaság a digitális kor egyik hatalmas előnye, amit nem lehetett előre látni. A városoknak ezért nem betiltaniuk, hanem üdvözölniük kellene a megosztásra épülő vállalkozásokat”."
Hungary,2014-05-26,Index.hu,https://index.hu/tech/2014/05/26/az_uber_a_vilag_legertekesebb_startupja/,Az Uber a világ legértékesebb startupja,"500 millió dolláros tőkeinjekciót kap a magát a taxizás jövőjeként aposztrofáló San Francisco-i startup cég, az Uber. A befektető ezért a pénzért cserébe a cég 4 százalékos tulajdonrészét kapja meg, ami az Uber teljes értékét 12 milliárd dollárra teszi. Ezzel a cég a Wall Street Journal startup-toplistájának, a milliárd dolláros klubnak az éllovasa lesz. Jelenleg még három startup cég ér a világon 10 milliárd dollárt: a kínai telefongyártó Xiaomi, az online tárhelyszolgáltató Dropbox, és az internetes lakáskiadásban és bérlésben utazó Airbnb.
Az Uber alapötlete egyszerű: egy okostelefonos alkalmazással egy gombnyomással hívhatunk magunknak Uber-taxit, térképen látjuk, éppen hol jár, majd ha elvitt a célpontunkhoz, az alkalmazás a GPS által mért adatok alapján kártyás utalással elintézi a fizetést is (borravaló adására nincs lehetőség). A 2010-es indulás óta már 36 országban, összesen 100 városban működik, Magyarországhoz legközelebb Münchenben és Milánóban próbálhatjuk ki.
A cég a menetdíjakból 20 százalék jutalékot vesz le, a befektetők becslése szerint 2015-ben már évi 1,5 milliárd dolláros forgalma lehet. A legnagyobb befektetője egyébként a Google, aminek az önvezető autói egyébként is jól passzolhatnak a cég hosszú távú terveibe.
Érdekesség, hogy a mostani 12 milliárdos értékeléssel az Uber értéke abba a nagyságrendbe emelkedett, ahol a legnagyobb autókölcsönző cégek vannak: a Hertz (12,8 milliárd) és az Avis (5,8 milliárd)."
Hungary,2014-04-30,Index.hu,https://index.hu/urbanista/2014/04/30/napi_linkek_152/,Hová költözhetek Budán félmilliárdból? - 15 érdekes cikk szerdára,"Budapest
Fanyalgás a liftekről egy 100 éves újságban (index)
Jegyautomata teszt a BKK új készülékeinél (közeg)
2017-ig biztos várni kell az M3-as metró akadálymentesítésére (index)
Hova költözhetek Budán félmilliárdból? (otthontérkép)
Mit építenek idén a legnagyobb ingatlanfejlesztők? (éf)
Szétrohadt a korlát a rakparton, de csere helyett csak lefestik (belváros)
Tarlós és Vitézy csatájából Budapest kerül ki győztesen? (portfolio)
Urbex a Gellért hegyen: vannak még hiányosságok (belváros)
Ilyen volt Pest-Buda 220 éve: úti feljegyzés a híres kávéházaktól az ""álatheczig"" (mandiner)
Máshol
                        
Pénisz nélkül maradt a debreceni diszkoszvető (mindeközben)
43 másodperc alatt a 95. emeletre (index)
Hidegháborús műholdak fedeztek fel ősi városokat (index)
Egy falu, mely maga az angol humor (vízparti fejlesztések)
Ilyen lett volna az esztergomi várhegy, ha befejezik az építést (gjh)
10 bérelhető mütyűr ház az Airbnb-n (fastcoexist)"
Hungary,2014-04-29,Index.hu,http://index.hu/tech/2014/04/29/72-vel_szaguld_a_vilag_leggyorsabb_liftje/,43 másodperc alatt a 95. emeletre,"Egy Kanton (angol átírásban elterjedt nevén Guangzhou városban épülő felhőkarcolóban lesz a világ leggyorsabb liftje. A tervek szerint 2016-ra készülnek el. A lifteket építő Hitachi szerint az utazók nem fogják érezni a sebességet, kellemes és nyugodt lesz az utazás az ultragyors lifteken.
A liftek 43 másodperc alatt teszik meg az utat az első és a kilencvenötödik emelet között. Amikor a leggyorsabban haladnak, 72 km/órás lesz a sebességük, ez simán meghaladja az általában elfogadott városi sebességkorlátozást az autók számára. Összehasonlításként, egy átlagos lift sebessége általában 8-32 km/óra szokott lenni. Jelenleg egy tajvani felhőkarcolóban, a Taipei 101-ben vannak a leggyorsabb liftek, ezeket James Fortune tervezte meg. Ő azt mondta, egyáltalán nem a sebesség a legfontosabb tényező a tervezésnél, hanem az gyorsítás és a lassítás szakasza.
Ha túl gyorsan lassul, akkor az olyan hatást válthat ki az utasok fülében, mintha repülővel landolnának. Ezt pedig jobb elkerülni. A kantoni liftek 35 km/órával fognak lefelé haladni, tehát lefelé lassabb lesz az út. Ezen kívül még a légnyomást is szabályozzák a liftekben, hogy ez se zavarja a liftezőket. A lifteken mindenféle biztonsági kiegészítővel ellátják, például hőálló fékező rendszert tesznek bele, egy szerkezet automatikusan fékezni kezdni a rendszert, ha túl gyorsan haladna. Az ilyen sebességgel haladó lifteken eleve úgy tervezik, hogy fokozatosan álljanak meg, még vészhelyzet esetén is. A kantoni CTF Pénzügyi központnak 110 emelete lesz a földfelszín felett és öt alatta. Lesznek benne lakások, irodák és szálloda is. Két ilyen gyors liftet tesznek bele, ezen kívül még 93 normál-, közepes- és nagyobb sebességű liftet használhatnak a látogatók."
Hungary,2013-10-04,Index.hu,https://index.hu/gazdasag/ingatlan/2013/10/04/zimmer_feri_orulet_budapesten/,Most Pesten sláger a zimmer feri,"A fapados turizmus forradalma zajlik az orrunk előtt Budapesten, hódítanak az alternatív hostelek: az egyik legnagyobb magánszállásokat közvetítő közösségi oldalon, az airbnb.hu-n tavaly óta megháromszorozódott a kínált apartmanok száma. A turisták szinte bármit kibérelhetek – legyen szó teljes lakásról, egy szobáról a hétvégére vagy akár egy matracról a konyhában. A túlkínálatos piac miatt nagy az árverseny: már háromezer forintért is bérelhető lakás egy szombat estére. A lakáskiadás elsőre ugyan jó üzletnek tűnik, de az esetek többségében csak zsebpénzt hoz.
„Világjáróknak, átutazóknak ajánljuk 160 nm-es földszinti,  nagypolgári lakásunk kihasználatlan, hangulatos kis  vendégszobáját a Városligetnél” – és egy estére a tiéd lehet a nagypolgári hangulat kevesebb mint háromezer forintért. Egy év alatt hatszor annyi turista és háromszor annyi zimmer frei nőtt ki a főváros belvárosi kerületeiben, mint amennyi korábban volt. A fapados turizmus piacán őrült nagy az árverseny, és tömeges a kínálat: az airbnb.hu-n majdnem kétezer kiadó magyar lakás van, és a kereslet is nagyon nő: egyre több az olyan turista, aki egy kétágyas hotelszoba áráért szívesebben bérelne ki egy egész lakást.
Nagyjából ezer hirdetés közül választhat, aki a hétvégén Budapestre jönne
A kereslet visszaesése lenyomta a használtlakás-árakat Budapesten: olyan lakás is van, amelyet kétszázezer forintos négyzetméterár alatt kínálnak. A tartósan alacsony ingatlanárak miatt egyre több befektető vásárolja fel ezeket az olcsó, belvárosi, használt lakásokat, hogy aztán alternatív hostelként működtesse őket. Mások meg a saját lakásukból akarnak pénzt csinálni.
A szállásadók döntő hányada magánember, aki szeretne egy kis pénzt keresni. De van olyan vállalkozó is, aki három-öt kihasználatlan belvárosi apartmant is felvásárol, és akadnak olyan házak is, amelyekben egész emeletnyi apartmanok vannak, de az igazán profi befektetőcégekből kevés van a városban. A szobaszálloda úgy működik, ahogy a balatoni zimmer frei: kiadhatod a lakásod több hónapra, egy-két hétre, de akár egy szombat estére is. A vendég odamegy, alszik a kanapén. Olyan ez, mint a couch surfing, csak a végén elkérsz tőle 20 eurót.  Mi az az airbnb? Szállásközvetítő közösségi hálózat. Három 24 éves fiatal – Brian Chesky, Joe Gebbia és Nathan Blecharczyk – alapította 2008-ban San Franciscóban. Az airbnb piacán külföldi szálláskeresők és szabad szobával rendelkező helyiek találkoznak. Az ötletet az alapítók saját életükből merítették: a lakásukban egy matracot „adtak bérbe” turistáknak, hogy fizetni tudják a lakbért. Jelenleg 192 ország 26 ezer városának szálláslehetőségeit ajánlja az oldal. 2008-as indulása óta több mint  négymillióan foglaltak szállást, csak a tavalyi évben 3 millióan. Magyarországon majdnem kétezer ingatlant hirdetnek az oldalon, ezek többsége Budapesten van. airbnb-statisztikák 2008-ban minden nap egy éjszakányi utazást foglaltak le az oldalon. 2009-ben minden ötödik percben lefoglaltak egy éjszakát. 2010-ben minden percre, 2011-ben minden 10 másodpercre jutott egy éjszaka. Ma már két másodpercenként foglalnak egy éjszakányi utazást az airbnb oldalán. Az átlagos tartózkodási idő 2012-ben hat éjszaka volt.  Szoba reggelivel 
Az eredeti ötlet szerint a vendég kap egy „airbed”-et, azaz egy felfújhatós ágyat és hozzá reggelit. Kiadhatod a teljes lakást, az egyik szobádat vagy akár a felfújhatós matracot a konyhában, ha nem tudod fizetni a magas lakbért, a közüzemi a számlákat, vagy csak a nyaralásra gyűjtesz.
 
A klasszikus bérbeadáshoz képest a szállodaszoba jóval több bevételt hozhat: egy jól sikerült hétvége alatt is össze lehet szedni egy hónapnyi bérleti díj árát. De kevesebb szerencsével egy V. kerületi kisebb, másfél szobás lakást egy hétre két embernek 45 ezer forint körül már ki lehet adni, amely még így is közel van a klasszikus, egyhavi bérleti díj feléhez, egy hónap alatt tehát kétszer annyit is lehet keresni így, mint a hagyományos kiadással.
 
Viszont a kockázatok és a kiadások is magasabbak, és a ráfordítandó idő is több, ha valaki egész évben csak a turistákra hajt, mint ha szerződésben vállalt felmondási idővel, hosszú távra, fix áron adja ki a lakását. 
 
És nemcsak az anyagi ráfordítás, de a verseny is nagyobb: az airbnb.hu piaca a visszajelzésekre és a referenciákra épül, a lakásoknak meg kell felelniük minimális minőségbeli elvárásoknak: nem dögölhet be a mosógép vagy a hajszárító, nem lóghatnak ki csövek a falból, és a lassú internet sem előny. Amelyik lakás mégsem felel meg, az hamar kihullik a piacról.
 Az airbnb csak a fórumot adja, minden egyébről – így az éjszakánkénti árról is  – a lakás tulajdonosa dönt. Eldöntheti, hogy kér-e kauciót, előleget, felszámol-e takarítási díjat, ad-e kedvezményt a foglalás idejétől függően. A hirdetés díjmentes, a portál  csak a tényleges forgalomból veszi ki a részesedését: a szállásadóknak 3, a vendégeknek 6-12 százalékos díjat kell fizetniük a foglalás árából. Az oldal közvetítő félként biztonsági garanciát is nyújt, egymillió dolláros értékhatárig nyújt biztosítékot a házigazdának arra az esetre, ha kár éri az ingatlant. Csak zsebpénznek jó 
A  tulajdonosok az olcsón felvásárolt lakások felújítására általában kevésbé költenek. Az üzlet hosszú távon azonban csak azoknak jön be, akik elég sok munkát ölnek bele, és az átlagnál jobb szolgáltatást nyújtanak. 
 A lakást folyamatosan takarítani és karbantartani kell, a fogyó eszközökkel feltölteni, törülközőket és ágyneműt mosni. Ehhez jön még a  rezsi és az elromlott hűtő vagy a bedöglött légkondi, a szőnyegre kifolyt bor vagy a soha vissza nem juttatott kulcs ára. Ha valaki nem saját lakásában fogad turistákat, hanem eleve azért bérel, hogy továbbközvetítse őket, akkor ehhez jön a bérleti díj is. A turisták napi 20-40 eurót fizetnek, de kivételesen olcsó ajánlatokat is találni. A legnagyobb és legdrágább szállodáknak ugyan nem fog a szállásközvetítő hálózatok felfutása paradigmaváltást hozni, de az új piac jelenlétét azért az összes iparági szereplő érzi. A turistákat csak a körúton belüli vagy ahhoz közeli, jól berendezett lakások érdeklik. A legkedveltebb környéknek adja magát a zsidónegyed, de az ötödik, hatodik kerület, és a Ráday utca is kedvelt. (A legnépszerűbb környékek klasszikus lakbérárait ezen a térképen találod meg.) 
_
 
A szobakiadások ezért valós konkurenciát jelenthetnek a másodvonalbeli hoteleknek. Ahhoz képest, hogy a város legjobb környékein vannak, nagyon alacsony áron kínálják őket, főleg télen. 
 
A kisebb hotelek célközönsége pont az a réteg, aki megengedhetne magának egy hotelszobát, de rájött, hogy lakást kivenni olcsóbb is és jobb is, és nem snassz, hogy nincs 24 órás portaszolgálat vagy szobapincér. Időközben a Booking.com is ráeszmélt, hogy vannak felhasználók, akik nem hotelekre, hanem lakásokra vágynak.
 Sok a fóka 
„Az airbnb-n hihetetlen gyorsan, másfél év alatt megtriplázódott a budapesti apartmanok száma. De ez a felfutás nem lesz végtelen, ha túl sokan lépnek be a piacra, egyre kevésbé lesz kifizetődő biznisz, és hosszú távon arra lehet számítani, hogy megtisztul a piac. Egyre kevésbé éri majd meg azoknak, akik üzletszerűen csinálják, és nem a saját lakásukat adják ki. Kihullanak majd a kevésbé turistakonform, gyengébb minőségű szolgáltatást nyújtó lakások is. A már most túlkínálatos piac a szezonalitás miatt is érzékeny: évről évre egyre több turista jön Budapestre, de időközben háromszor annyi lett a kiadó apartman. A Sziget fesztivál alatt csillagászati árakat lehet beszedni, az 50-60 eurós szobaár is olcsónak számít, őszre a kereslet rögtön visszaesik. 
A legtöbb külföldi otthonosan szeret a Sziget alatt fesztiválozniFotó: Mohai Balázs / MTI
Sok befektető nehezen tudja év közben fizetni a bérleti díjakat abból, amit beszedett nyáron, a főszezonban. Ellenben akinek saját lakása van, az csak még jobban leviszi télen a bérleti díjakat, neki megéri. Aki bérel, az meg belebukik” – fogalmazott egy névtelenséget kérő budapesti hostelvezető.
 Veszélyek a legénybúcsú hajnalán 
De mi lesz a szomszéd lakókkal? Az elégedetlen lakók feljelenthetik az önkormányzatnál a tulajdonost egy hangos legénybúcsú miatt, de a lakáskiadáshoz nem kell semmilyen külön engedély. Viszont az önkormányzat meg fogja kérdezni, hogy a tulajdonos mikor vallott be utoljára adót. 
 
Ezért a szálláshelyek üzemeltetői nem húzzák ki a gyufát, és inkább együttműködést keresnek a lakókkal. A szobaszállodák esetén nem jellemző a csoportba verődő nagy bulizás, inkább 2-5 fős társaságok jönnek, és sokkal kevesebb a gond velük, mint egy hostelben, ahol negyven ember száll meg egy helyen.
 A NAV is most ébredt 
Sokan nem adóznak a lakáskiadás után egy forintot sem, holott be kéne jelenteni a tevékenységet az önkormányzatnál, és idegenforgalmi adót (ifa) fizetni utána. Az ifa kerületenként eltér, de általában 2 és 4 százalék között mozog: a hetedik kerületben például 4 százalékot kell fizetni minden egyes nagykorú vendég után.
 
„Mégis: azok, akik a saját lakásukban adnak ki egy-két szobát, vagy esetleg az egész lakást, gyakorlatilag nem fizetnek ifát. Több száz van ezekből a kisebb lakásokból, és nem szúrnak szemet a NAV-nak. Az önkormányzatok pedig a legtöbb esetben az airbnb-ről sem hallottak még” – nyilatkozta az Indexnek egy másik, szintén névtelenséget kérő apartmantulajdonos.
 Más viszont a helyzet, ha egy feldühödött szomszéd vagy egy átvert bérlő tesz feljelentést a NAV-nál. Ezekből a bejelentésekből egyre több érkezik mostanában. A NAV még egy közleményt is kiadott, hogy fokozottan ellenőrzi ezeket az ügyeket is, ugyanúgy, mint a klasszikus bérbeadás esetében. 
Nem tisztázott viszont, hogy az airbnb hogyan árazza be a fizetési rendszerébe az idegenforgalmi adót. A szolgáltatás a világ minden részén jelen van, de az adórendszer az egyes országokban teljesen eltérő. A zimmer frei esetén a vendég a bérleti díj mellé idegenforgalmi adót is fizet, az airbnb-n viszont be lehet állítani a takarítási díjat, az előleget, csak éppen az idegenforgalmi adót nem.
 Így kell adózni Amennyiben egy lakást adsz ki, ami saját tulajdonod, vagy szerződéssel bérled, és maximum 8 szobában fogadsz legfeljebb 16 vendéget, akkor ez egyéb szálláshely szolgáltatásnak minősül. Ilyenkor szobánként évi 32 ezer forintos átalányt kell fizetned, és ezután még 20 százalék EKHO-t. Ezután a szolgáltatás után nem kell szja-t fizetni. Ezeken felül lesz még a kerültenként változó idegenforgalmi adó. Ha például egy 3 hálós apartmant viszel, amiben 6 embert tudsz vendégül látni, egy évben fizetned kell 96 ezer forint átalányt, amire jön a 19 200 forintos EKHO. A fejenként 10-30 eurós bevételed után, pedig 120-360 forint, amit általában áthárítanak a bérlőre. Ha a bizniszed nem fér bele az egyéb szálláshely szolgáltatásba, már bőven nem ilyen kedvező az adózás, egy millió felett már a 16 százalékon felül még kb. 20-30 százalékot is fizetni kell."
Hungary,2011-09-08,Index.hu,https://index.hu/tech/2011/09/08/justin_beiber/,Justin Bieber tőkét tett egy játékfejlesztőbe,"Milliókat visznek haza a szórakoztatóipar sztárjai, de nem verik el mindet luxuslimuzinokra meg kaviárra. Sokan fektetik be a pénzüket a Szilícium-völgy és New York feltörekvő technológiai vállalataiba, hogy akkor is legyen pénzük, amikor már ráncos a bőrük és recseg a hangjuk.
Justin Bieber szeptember elején jelentős összeget fektetett be egy induló New York-i cégbe, amelyről a Business Insider még csak annyit árult el, hogy a Zyngához hasonlóan online játékokkal foglalkozik, és más celebek támogatását is élvezi.
A tinilányok körében népszerű fiatal énekesen kívül sok más amerikai sztár költi el pénzét garázscégekre. Ismertségüket felhasználva népszerűbbé tehetik a webes szolgáltatásokat, és az így felfuttatott cégekből nagy haszonnal szállhatnak ki.
Az egyik legnagyobb hollywoodi befektető Ashton Kutcher, aki 2007 óta tizenhárom induló cégbe fektetett be. Vannak köztük kisebbek, mint a hotelkereső Hipmunk, a Blekko keresőportál és az Amen, és olyan milliárd dolláros üzletek is, mint a Foursquare helymeghatározó szolgáltatás és a szobafoglalást segítő Airbnb. Portfoliójában van a Skype, a Flipboard hírolvasó és a divatcikkeket ajánló Fashism, amelybe egyébként felesége, Demi Moore is befektetett.
Lady Gaga is nemrég fektetett be egy nagyobb összeget a Turntable.fm nevű cégbe, amelynek felhasználói online szobákban lehetnek virtuális dj-k. Ezt a céget Kanye West is támogatja. Lady Gaga a menedzsere által alapított Backplane nevű cégben is húsz százalékos részesedést szerzett. Ez a szolgáltatás elsősorban a sztároknak segít abban, hogy a különböző közösségi platformokon, például a Facebookon és a Twitteren történő aktivitások összefűzésével tudjanak létrehozni rajongói weboldalakat.
A nagyobb befektetők közé sorolható Justin Timberlake, aki a képekkel foglalkozó cégeket részesíti előnyben. Tavaly novemberben a termékfotók automatizált felcímkézésével foglalkozó Stipple került az énekes látóterébe, idén nyáron pedig a képeket wikipediás tartalmakkal kombináló, még fejlesztés alatt álló Dekkóba fektetett be. Timberlake irányítást szerzett a MySpace-t tulajdonló cégben is, és abban bízik, hogy tanácsaival felélesztheti a haldokló közösségi portált.
Guy Oseary, Madonna menedzsere és a Twilight producere is ugyanabba a titokzatos Amenbe tette a pénzét, amelyről csak annyit tudunk, hogy ez a legjobb hely, ahol közzétehetjük véleményünket. A kosaras Steve Nash egy New York-i befeketetőcég révén a Birch Box, Chloe & Isabel és STELLAService cégekben fialtatja pénzét, míg Magic Johnson a Stylecaster, Sociocast és FLUD News befektetője.
Kim Kardashian a Shoedazzle egyik társalapítója, és a vállalkozásba a neves Andreessen Horowitz befektetőcég is beszállt. A Shoedazzle havi negyven dollárért cipőt, ékszert vagy táskát küld az előfizetőnek, aki ezeket 30 napig megtarthatja, de ha nem tetszik neki a termék, akkor beküldheti a cégnek, és visszakapja a pénzét. A szolgáltatást 3 millióan használják, tehát igen szép bevétele lenne a cégnek, ha mindenki minden hónapban fizetne."
Hungary,2011-08-26,Index.hu,https://index.hu/tech/2011/08/26/800_millio_dollart_er_a_tumblr/,800 millió dollárt ér a Tumblr,"A Tumblr mikrobloging szolgáltatás 75-100 millió dollárnyi befektetést szerzett, ami 800 millióra teszi mostani értékét – írja a Reuters a Wall Street Journal alapján.
A hírek alapján a Greylock Partners az egyik nagy befektető, nekik van már részesedésül a Groupon közösségi vásárlós oldalban, és az Airbnb szálláskereső szolgáltatásban is.
A két cég nem kommentálja egyelőre a híreket.
A Tumblr befektetői között olyan cégek vannak, mint a Spark Capital, Union Square Ventures, és a Sequoia Capital."
Hungary,2011-08-10,Index.hu,https://index.hu/info/2011/08/10/t-roaming_11_08_10/,Mobilos tippek európai vakációhoz,"Az okostelefonok és az azokra letölthető alkalmazások megjelenésével a belföldi és külföldi utak megszervezése összehasonlíthatatlanul könnyebbé vált, mint néhány éve. Okostelefonnal a zsebben mindent magunkkal vihetünk, bárhová is tartunk, rádaásul az adatroaming díjak csökkenésével sokkal lazábban szörfölhetünk a neten.
Aki szereti a spontaneitást, okostelefonján böngészve akár a fapados repülőjegyek kedvező árai alapján is kiválaszthatja az idei célállomást. Az e-ticketeknek korában nem kell papír alapú repülőjeggyel bajlódnunk, e-mailjeinkből könnyen visszakereshetjük a foglalási- és a járatszámot. Szálláskereséskor gondoljunk az Airbnb applikációra, amelynek ajánlatai költséghatékony megoldást jelentenek a belvárosi pezsgést előnyben részesítő utazóknak. A hagyományos utazást kedvelők a Booking.com internetes oldal okostelefonra optimalizált app-jét töltsék le, amely lokációhoz mérten, vagy egyedileg megadott szempontok alapján ajánl szállást minden kategóriában.
Utasbiztosítás, valutaváltási információk és térkép nélkül senkinek sem érdemes külföldi kiruccanásra indulnia. A T-Mobile hálózatából az utasbiztosítás egy SMS-el igényelhető; a reptéren várakozva vagy az autóban, a határátlépéskor vagy akár azután (a határátlépést követő két órán belül) is igényelhetjük a biztosítást.
Nyaralás alatt is hasznos alkalmazások sora vár minket az Android Marketen vagy az iStore-ban. Kövessük nyomon pénzügyeinket - ehhez könnyen ellenőrizhetjük az aktuális árfolyamokat például egy árfolyam alkalmazással. Tájékozódjunk a helyi időjárásról, hogy megfelelő öltözékkel készülhessünk az aktuális túrára, a nyelvi nehézségeken pedig átsegít a Google fordító vagy bármelyik szótár alkalmazás.
Ha mindez készen áll, nincs más hátra: indulhat a város felfedezése. A legjobb, ha elővesszük személyes idegenvezetőnket, a magyar fejlesztésű, népszerű PocketGuide alkalmazást (T-Mobile-osoknak annak T-Mobile Edition változata ajánlott). Az alkalmazás a GPS pozíciónk alapján beazonosítja a tartózkodási helyet, és hangnavigációval vezet végig a városon. Az út során rögzített élményekből az alkalmazás egyetlen kattintással videót készít, amit megoszthatunk barátainkkal.
Július elejétől emailjeink böngészése, az applikációk használata és a netes szörfölés is elérhetőbbé vált. Az EU 26 tagállamában valamint Norvégiában, Liechtensteinben és Izlandon is élhetünk a T-Mobile átalánydíjas adat-roaming csomagjainak előnyeivel. A T-Mobile honlapján böngészve különböző méretű roaming adatdíjcsomagok közül kikereshetjük az igényeinknek megfelelőt, melyet utazáskor egyszerűen aktiválhatunk, és még túlforgalmazási díjtól sem kell tartanunk.
Az alkalmazások letöltéséhez és használatához adatforgalmazást biztosító díjcsomag igénybevétele vagy Wi-Fi kapcsolat szükséges. Használatuk adatforgalmat generál, mely az előfizető díjcsomagja szerint számlázódik.
                                        Ezt a cikket  nem az Index szerkesztősége készítette. Bővebben a PR cikkről, mint hirdetési formátumról
                    itt olvashat."
