Country,Date,Site,URL,Title,Content
Hungary,2024-03-11,24.hu,https://24.hu/otthon/2024/03/11/aribnb-belteri-biztonsagi-kamerak-betiltasa-szabaly-modositas/,Világszerte új szabályt vezet be az Airbnb,"Világszerte betiltja a beltéri biztonsági kamerák használatát az Airbnb, közölte a cég hétfőn.
A bejelentés szerint a szállásadóknak április 30-ig van idejük leszerelni minden beltéri helyiségből a kamerákat, írja a Business Insider.
Mostanáig úgy lehetett kamerákat felszerelni az Airbnb szállásadóiknak, ha azt a hirdetésben online jelezték, és érkezés előtt a vendégeknek külön is szóltak róla. Az Airbnb a döntést most azt követően hozta meg, hogy konzultált a vendégekkel, a szállásadókkal és biztonságtechnikai szakértőkkel.
A kültéri kamerák maradhatnak, ha feltüntetik azokat a hirdetésben. Szintén alkalmazhatók a videós kapucsengők is.
A biztonsági kamerák időről időre feszültséget szültek az Airbnb-zőknél, több olyan eset is volt korábban, amikor egyesek azt érezték, a tudtuk nélkül kémkedtek utánuk."
Hungary,2024-02-19,24.hu,https://24.hu/szorakozas/2024/02/19/rossz-ertekelest-adott-airbnb-n-egy-hutlenkedo-ferj-amire-a-hazigazda-azzal-reagalt-hogy-lebuktatta-a-felesege-elott/,"Rossz értékelést adott Airbnb-n egy hűtlenkedő férj – amire a házigazda azzal reagált, hogy lebuktatta a felesége előtt","Az amerikai férfi úgy érzi, hogy a szállásadója tönkretette a házasságát, ezért őt, és a szállásközvetítő alkalmazást is beperelte.					
Bíróság elé került egy Airbnb-házigazda és egy házas vendég közötti vita az Egyesült Államokban, miután a szállásközvetítő oldal által kiváló szállásadónak, azaz Superhostnak tartott házigazda az utazás alatt hűtlenkedő férfi  vádjai szerint egy biztonsági kamera által készített kép elküldésével lebuktatta őt a felesége előtt – írja Bored Panda.
A Missisippi államból származó vendég, Shawn Mackey nemcsak a Memphisben szálláshelyet üzemeltető házigazdát, Pamela Fohlert perelte be a házassága tönkretételéért, hanem az Airbnb-t is. A férfi eredetileg még szeptemberben nyújtotta be a 22 oldal hosszú keresetét. Azonban az amerikai média csak a múlt héten kapta fel az ügyet.
Mackey felesége a konfliktus egy pontján egy Shawn69@outlook.com, vélhetően emiatt az üzenet miatt létrehozott email-címről kapott egy fotót, amin a férje egy másik nővel látható a ház bejáratában. A férfi azért perelte be a gyanúja szerint az emailt elküldő házigazdáját, és az online szállásközvetítőt is, mert az üzenet miatt tönkrement a házassága, ami „rendkívüli érzelmi stresszt”, és „nyilvános megaláztatást” is hozott az életébe.
A történet még 2022-ben kezdődött, amikor Mackey a Tennessee államban található nagyvárosba utazott, ahol a szeptember 9. és szeptember 11. közötti időszakra lefoglalta magának Fohler Little Bit More Country – azaz Egy kicsit több vidék – fantázianéven hirdetett, három hálószobával, két fürdőszobával, és kerti medencével rendelkező házát az Airbnb-n. A szállás ára éjszakánként 567 dollár volt, ami mai árfolyamon nagyjából 205 ezer forintnak felel meg.
A bírósági beadványhoz csatolt emailváltás alapján Mackey előre közölte Fohlerrel, hogy elképzelhető, hogy vendégeket fog áthívni egy „nagyon visszafogott” vacsorára, amire a házigazda csak annyit reagált: „Ez jól hangzik. Örömmel látnám vendégül önöket.”
A szállás átvétele után pár órával a férfi újabb üzenetet küldött a házigazdájának a frissített vendéglistával. Az üzenetben Mackey azt is megjegyezte, hogy a listán szereplő személyeken kívül még más vendégek is csatlakozhatnak hozzájuk. „De csak 4-5 vendég marad éjszakára” – próbálta megnyugtatni a férfi a szállásadóját. 
Hello Shawn, maximum 8 vendéget tudunk fogadni. Ez a városi korlátozások és az otthonunk kapacitása miatt van. Elnézést kérek, hogy nem beszéltük meg a vendégek számának megháromszorozódását. Minden vendéget adminisztrálni kell az Airbnb-n, és az Airbnb szabályai és a biztosítási követelményei alapján el is kell számolni velük. Minden vendég adminisztrálása költségekkel jár, még akkor is, ha nem végül nem töltik nálunk az éjszakát. Illetve szeretném emlékeztetni a bulizást szigorúan megtiltó szabályunk. Köszönöm a megértésüket
– válaszolta erre Fohler. Az esti üzenetváltás azonban itt nem ért véget.
Sőt, egy idő után Fohler már azt követelte Mackeytől, hogy küldje el az összes vendég adatait, vagy azonnal távozzanak a házából. De a házigazda emellett azt is állította, hogy több panaszt is kapott a szomszédoktól, akik kiabálásokat és más hangos zajokat is hallottak az ingatlanból – áll a felperes beadványában. Mackey azonban a keresetében cáfolta, hogy zajongtak vagy trágárkodtak volna a házban és annak környéként És egyúttal „alaptalannak” nevezte a vádakat.
A férfi a fenyegető üzenetek után még aznap éjjel felhívta Fohler számát, és megbeszélte a nő férjével, hogy nem tud azonnal távozni, mert nincs hova mennie, ezért muszáj az éjszakát a házukban töltenie. Amibe a szállásadó férje bele is egyezett.
Ahogy megbeszélték, Mackey másnap reggel, egy éjszaka után elhagyta a szállást, majd negatív értékelést adott rá az Airbnb-n, és még 500 dollárt (180 ezer forintot) vissza is akart igényelni a szállásközvetítőtől.
Fohler viszont annyira féltette a Superhost státuszát a Mackey által benyújtott kereset szerint, hogy a negatív értékelés miatt a távozás után is tovább zaklatta a férfit.
De nemcsak a szállásadó, hanem a cég reakciója is furcsa volt. Egy idő után már az Airbnb is felvette a kapcsolatot Mackeyvel, hogy közöljék vele, az ügy kivizsgálásáig felfüggesztik a fiókját. Az erre az üzenetre adott válaszában a férfi azt állította, nem sértett meg semmilyen szabályt, és azt kérte a cégtől, hogy ellenőrizzék le a házban felszerelt biztonsági kamerák felvételeit. 
Pár nappal később azonban újabb fordulatot vett a történet. Mackey szerint ugyanis Fohler ezen a ponton küldött neki egy fotót, amin a felesége helyett egy másik nővel látható, és megfenyegette, hogy a képet a feleségének is elküldi.
Sőt, Mackey állítása szerint Fohler fenyegetőzése odáig fajult, hogy azt is felvetette, hogy a kamera által készített videófelvétel túl nagy ahhoz, hogy sms-ben küldje el a férfi feleségének, ezért lehet, hogy rövidesen fel fogja tölteni a kompromittáló jelenetet a YouTube-re. Mackey kálváriája azonban itt nem ért véget.
Hiába hagyta el egy éjszaka után a három napra kivett szállását, és hiába kért visszatérítést, az Airbnb végül a Superhostjának adott igazat, neki pedig egy 960 dolláros (350 ezer forintos) számlát küldtek.
Ami egy 160 dolláros, négy extra vendég miatt kiszabott bírságból, egy házirend kétrendbeli megsértéséért kiszabott 500 dolláros másik bírságból, és az „értékelése moderálása” miatt kiszabott harmadik bírságból tevődött össze.
Majd nem sokkal azután, hogy egyértelművé vált, hogy a férfi nem hajlandó kifizetni ezt a bírságot, Mackey felesége meg is kapta a Fohler által beígért, férfi hűtlenségére utaló fotót emailben.
Ahelyett, hogy úgy reagáltak volna, ahogyan bármely tisztességes ember vagy akár tisztességes vállalat reagálna egy ilyen illegális, undorító és gonosz magatartásra, az Airbnb a Superhostja, a társvádlottja, Fohler mellé állt
– fogalmaz a felperes keresete.
Shawn Mackey azt állítja, hogy a konfliktus miatt során mind a cég, mind a házigazda súlyosan megsértette a magánélethez fűződő jogát, aminak a hatására őt anyagi és érzelmi károk is érték. Utóbbit úgy kell érteni, hogy tönkrement a házassága.
A férfit azonban nemcsak a személyes céljai motiválják, hanem az is, hogy elérje, többé ne lehessen hasonló jogsértéseket elkövetni az Airbnb ügyfeleivel szemben.
Pamela Fohler a bíróságon tavaly decemberben benyújtott válaszában természetesen tagadta, hogy ő küldte volna el azt az ominózus fotót a Shawn69@outlook.com nevű email-fiókról, és ragaszkodott ahhoz, hogy „soha semmilyen levelezést nem folytatott a felperes feleségével”."
Hungary,2024-02-25,24.hu,https://24.hu/szorakozas/2024/02/25/atv-bochkor-gorog-zita-londoni-nyaralas-bekamerazott-apartman-szallas/,"Görög Zita azt mondja, londoni nyaralásuk végén jött rá, hogy a gyerekeivel egy bekamerázott Airbnb-ben laktak","Úgy véli, a tulaj akkor buktatta le magát, amikor a lakás ellenőrzése nélkül adta vissza neki a foglalót.					
A #Bochkor vasárnapi adásában Németh Kristóf, Csonka András, Szandi és Görög Zita voltak a műsor vendégei: az epizódból a megjelenése előtt a naphire.hu kapott meg egy részletet, melyben a modell arról beszélt, hogyan jött rá, hogy a londoni kiruccanásuk alatt egy bekamerázott Airbnb-apartmanban laktak a gyerekeivel.
Mint mondta, a szállásfoglalás előtt a tulajdonos váratlanul készpénzben kért tőle foglalót a helyszínen arra az esetre, ha kárt tennének a lakásban, holott erről a foglalási oldalon szó sem volt.
Ott álltam a három gyerekkel, csomagokkal és úgy voltam vele, hogy jó, akkor odaadom készpénzben, de lehet, hogy el fogom bukni. Kérdeztem, van-e erre egy szerződése, ami bizonyítja, hogy ő átvette ezt az összeget, de kicsit felháborodva közölte a hölgy, ha van nálam toll és papír, akkor írjam meg. Mindezt a ház előtt állva
– idézte a portál Görög Zitát, akit aztán a távozás napján igencsak meglepett, hogy hiába várták a szobában a tulajdonost, utóbbi végül kapucsengőn szólt fel nekik, hogy menjenek le a holmijukkal, aztán visszaadja nekik a foglalót – a lakás bármiféle átvizsgálása nélkül.
Én csodálkoztam. Lementünk a gyerekekkel, oda adja a foglalót és akkor kérdeztem: jó, de honnan tudod, hogy nem történt semmi?
– emlékezett vissza a modell, aki a kérdésére nem kapott választ a tulajdonostól.
Kamera volt! Ah!
– konstatálta a történet hallatán Németh Kristóf, mire Görög Zita hozzátette, az eset után eldöntötte, hogy soha többé nem keres szállást az említett platformon, azóta viszont már tudja, hogyan érdemes nekiállni a kamerakeresésnek, ha idegen helyen száll meg az ember.
Van egy kütyü, kamera detektor a neve egy 15 centis botocska, amivel körbe tudsz járni a lakásban és jelez, ha valahol el van rejtve kamera
– mondta a portálnak a modell, aki szerint ma már konnektorokba, egy apró csavar helyére, vagy gyakorlatilag bárhová el lehet rejteni egy apró kamerát.
De nemcsak a brit fővárosban okoznak konfliktusokat az Airbnb-kben felszerelt biztonsági kamerák, hanem az Egyesült Államokban is, ahol egy vendég nemrégiben azért indított pert a cég és a korábbi szállásadója ellen is, mert utóbbi a biztonsági kamera felvételei segítségével lebuktatta a felesége előtt, hogy az utazása alatt hűtlen volt hozzá."
Hungary,2024-01-12,24.hu,https://24.hu/szorakozas/2024/01/12/sator-nappali-szallashely-30-ezer-forint-airbnb-london/,Éjszakánként 30 ezer forintért keres vendégeket a nappalijába felállított sátrakba az Airbnb-n,"A „romantikus” szálláshelyként kínált sátrak annyira kiverték a biztosítékot az internetezők körében, hogy a szállásközvetítő oldalról azóta törölték is a londoni ingatlant.					
Előbb a brit fővárosban szállást keresők, majd az internetezők körében is hatalmas felháborodást váltott ki egy Airbnb-n kínált szálláshely, ahol csupán 68 fontot – azaz nagyjából 30 ezer forintot – kérnek azért, ha az éjszakát a nappaliban felállított sátrak egyikében szeretné tölteni az ember. (Bár a kevésbé keresett időpontokon akár 38 fontért, vagyis 17 ezer forintért is kivehetőek a sátrak.)
A szálláshely London belvárosában, a Temzétől egy köpésre, a Covent Gardennél található. És éjszakánként 38 fonttal számolva egy hónapra jóval olcsóbban ki is jön, mint a borsos helyi albérletárak – a brit médiumok szerint konkrétan feleannyiba kerül, mint egy átlagos londoni albérlet. Azonban van vele egy kis bökkenő:
az itt megszálló vendégeknek ugyanis nem túl sok magánszférája lehet, hiszen – ahogy a történetről beszámoló Daily Mirror is felhívja rá a figyelmet – a hirdetéshez csatolt képek szerint összesen három sátor van felállítva a szobában.
  @londonlister.com London Central London Tent in Living room to rent #london #tent #livingroom #tent #londonrent #zone1 ♬ original sound - LondonLister.com   
Bár a hirdetés akkora felháborodást keltett, hogy idő közben törölték – így mi is csak TikTok-videókat tudunk mutatni róla –, a brit bulvárlap azt írja, hogy 5-ből 4,45 csillagos értékeléssel rendelkezett a szálláshely.
Az értékelések között többen is megemlítették, hogy kiváló elhelyezkedésű a lakás, illetve a fürdőszobája és a mosdója is szuper, de a sátrak kicsik és zajosak. Mivel a sátrak anyaga nem szigeteli megfelelően a hangot, ezért a többi vendég mozgolódását is rendesen lehet hallani.
Jövő héten Londonba megyek néhány ügyféllel találkozni egy új projekt miatt, és szállást kerestem az Airbnb-n, amikor megakadt a szemem ezen a hirdetés. Úgy értem, minden tiszteletem az övék, még egy kis »irodahelyiséget« is csináltak az ingatlanba, ha gyorsan beszélni kéne egy ügyféllel–- mindezt úgy, hogy egy horkoló idegen mellett ülsz, aki valószínűleg túl sok sört ivott előző este
– írta le a hostelek világát idéző körülményeket egy másik felhasználó.
„Az Airbnb-n kerestem egy elfogadható londoni szállást, és kiszúrtam ezt az abszolút akciót: egy sátor valaki nappalijában 65 fontért egy éjszakára! További extrák: közös WC és mosdó. És még azt mondják, hogy London drága…” – fogalmazott egy másik felhasználó.
Egy friss vendég, aki 4 csillaggal értékelte a szállást, azonban kellemes élményekről számolt be: „Nem egy igényes szállás, de nagyon központi helyen van, tökéletes egy rövid tartózkodásra. És a házigazda is kiválóan kommunikált” – fogalmazott.
Egyébként nem ez az első eset, hogy valaki sátrakat hirdet Londonban az Airbnb-n, 2019-ben és 2022-ben is beszámoltunk egy-egy hasonló esetről.
  @isaackozlovskis Gonna be the best camping trip ever ⛺️ #london #airbnb #cozzielivs ♬ original sound - phonographicmaterial"
Hungary,2024-02-19,24.hu,https://24.hu/belfold/2024/02/19/budapest-airbnb-gyilkossag-holland-no/,Holland nő gyilkolt egy VII. kerületi Airbnb-ben,"Halálra szúrta a párját egy holland nő egy bérelhető, VII. kerületi lakásban – közölte a Budapesti Rendőr-főkapitányság hétfőn a police.hu oldalon.
Azt írták, hogy több bejelentés érkezett a rendőrségre egy erősen vérző férfiról hétfőre virradóan a Kazinczy utcából. A megkéselt ember életét már a mentők sem tudták megmenteni – tették hozzá.
MTI/Mihádák Zoltán
A közlemény szerint a bérelhető lakásban egy középkorú holland pár veszett össze, majd a nő egy késsel olyan súlyosan megsebesítette a férfit, hogy az a helyszínen elvérzett.
A Budapesti Rendőr-főkapitányság emberölés bűntett gyanúja miatt indított eljárást, a nőt a helyszínen elfogták, elszámoltatása folyamatban van – áll a közleményben."
Hungary,2024-03-01,24.hu,https://24.hu/belfold/2024/03/01/budapest-xiii-kerulet-lakopark-bekoltozes-tuntetes/,„Kulcsot akarunk! Most!” – több mint ezren nem tudnak beköltözni Budapest legnagyobb lakóparkjába,"A beruházó és a kivitelező jogi és elszámolási vitája miatt hónapok óta nem tud beköltözni több mint ezer ember egy XIII. kerületi lakóparkba. Péntekre a vevők tüntetést szerveztek, melyre a cégek a jogi képviselőiket küldték el, akik azonban nem tudták megnyugtatni a tiltakozókat. Sőt, még olajat is öntöttek a tűzre.					
Nagyjából száz ember gyűlhetett össze pénteken Budapest legnagyobb új építésű társasháza előtt, a XIII. kerülti Duna Terasz Grande lakóparknál. Tüntetni jöttek, nem beköltözni, kulcsot ugyanis hónapok óta nem kapnak, pedig a 790 lakás elvileg készen van a Marina parton, csakhogy a beruházó és a kivitelező között egy jogi és egy elszámolási vita is zajlik – így egyelőre húzódik az átadás.
A vevők a beruházó Duna Terasz Grande Kft. (DTG) és a kivitelező KÉSZ Zrt. embereitől vártak magyarázatot a kialakult helyzetre. A feszült hangulatú megbeszélésre a két vitázó fél a jogi képviselőket küldte el, akik nem tudták megnyugtatni a tiltakozókat, sőt néha inkább még olajat öntöttek a tűzre.
A cégek vitáznak, a vevők felrobbannak
„Decemberben beszedték az összes önerőt, leszámítva az utolsó részletnek számító 100 ezer forintot, majd karácsony előtt közölték, hogy bizonyos javítások még folynak, de 2024 elején megkezdődik a lakások birtokba adása. További csúszásról a birtokba adások tekintetében ekkor még szó nem volt, majd január 10-én hirtelen felmondták a szerződést a kivitelező KÉSZ Zrt.-vel – a vevők tájékoztatása nélkül. A szerződés felmondásáról január 23-án a KÉSZ Zrt. igazgatósági tagja tájékoztatott minket azzal az üzenettel, hogy »a hatályos jogszabályok szerint az elszámolás lezárásáig a lakópark építési területnek minősül, amely a KÉSZ Építő Zrt. birtokában áll.« A Duna Terasz Grande csak erre reakcióként küldött tájékoztatást, hogy a kivitelezés jelentős késedelemben van, a kivitelező a minőség csökkentését kérte, ezért a hátralévő munkákat egy másik generálkivitelezővel végeztetik el, és a kivitelezési szerződést felmondták” – foglalja össze a kálváriájuk lényegét Hámori Ádám, a tüntetés egyik szervezője.
A családapa két gyerekével és a feleségével költözne be az új lakásukba, amelynek nagyjából 75 százalékát már kifizették, a hátralévő rész a banki hitel. A lakások értékesítése 2021 januárjában indult el, és a fejlesztő akkor 2023 márciusára tervezte a beruházás befejezését. A kilencszintes épületekből álló, több mint kéthektárnyi területet felölelő fejlesztés nagyjából 8 hónap csúszásban van – erről elsőként a Portfolio számolt be. 
Miről szól a jogi és az elszámolási vita?
A KÉSZ Építő Zrt.-nek követelése van a Duna Terasz Grande Kft.-vel  szemben, és ennek teljesítéséig „biztosítékként” magánál tartja az ingatlanokat. A Duna Terasz szerint ilyen „biztosítékról” a felek közötti szerződésben szó sem volt. Az elszámolási vita lényege, hogy a fejlesztő szerint a KÉSZ Zrt. a vállalt munkákat nem fejezte be határidőre, ráadásul további több hónapos haladékot kért, valamint a minőség csökkentésére tett javaslatot, amit a magyar piacon elfogadott alacsonyabb standardokkal indokolt – írta a Duna Terasz a 24.hu-nak. A Kész Csoport viszont azt állította a lapunknak küldött levelében, hogy a beruházást megvalósította, a lakások elkészültek, a lakók által jelzett hibákat kijavították.
Adrián Zoltán / 24.hu Hámori Ádám
A rendezvény csendesen indult, Hámori azt kérte a KÉSZ és a DGT képviselőitől, hogy ne az egymásra mutogatás felé menjen el a beszélgetés, hanem próbálják a helyzetet orvosolni, adjanak konkrét válaszokat a kérdésekre, és a megoldásra fókuszáljanak. A hangulat akkor lett feszültebb, amikor a beruházó jogi képviselője, Wellmann György állt a mikrofon elé, aki azzal kezdte beszédét, hogy nekik az a céljuk, hogy a területet minél előbb átadják, de a KÉSZ nem adja vissza a nekik, hiába próbálták meg már többször is visszaszerezni. Elmondta, hogy végrehajtási eljárás van folyamatban, és bíznak benne, hogy, amennyiben ez lezárul, be tudnak menni az ingatlanokba. Azt viszont nem tudja megmondani senki, hogy ez mikor zárulhat le.
A DGT műszaki ellenőre, Ádám Zoltán azt ecsetelte, hogy 50 ezer hibapontot vettek fel, de a KÉSZ csak 40 ezret javított ki, és miután nem tudnak bemenni az ingatlanokba, így fogalmuk sincs, milyen állapotban vannak jelenleg a lakások. A vevők nem érezték kielégítőnek a válaszokat, és közbekiabálásokkal arra próbálták rávenni a cég képviselőit, hogy nyilatkozzanak: hajlandók-e most azonnal leülni tárgyalni a KÉSZ megjelent embereivel? 
„Szórakozzanak a bíróságon, nekünk meg adják át a lakásokat!” – kiabálta az egyik vevő, egy másik ennél még világosabban fogalmazott:
Kulcsot akarunk! Most!
Márton Pálra, a KÉSZ jogi igazgatójára is hamar népharag zúdult, amikor az ukrajnai háborútól kezdte el felvázolni a helyzetet. „Szomáliában és Gabonban is háború van!” – ordította be valaki. Márton cáfolta a beruházó képviselőinek azon kijelentését, miszerint folyamatos a két cég között a kommunikáció. Akkor viszont tapsot kapott, amikor kijelentette: ők készek itt és most leülni tárgyalni a beruházó embereivel.
Adrián Zoltán / 24.hu Márton Pál
Folyamatosan zúdultak a kérdések a cégek képviselői felé, de a válaszok egy idő után ugyanazok voltak. A beruházó azt mondja, amíg nem kapja meg a területet, addig nem tud mit tenni, miközben a kivitelező azt hajtogatta, hogy ők már készen vannak, de amíg tart az elszámolási vita, nem hagyják el a területet.
A rendezvény egy pontján már pattanásig feszült volt a helyzet, a vevők leginkább a DGT embereivel ordítoztak, akiknek végső érvük gyakran az volt, hogy miután ők csak jogi képviselők, így nem tudják mindenre a választ.
Láthatóan a károsultak inkább a beruházót, mint a kivitelezőt hibáztatják – ez abból a szempontból érhető, hogy velük kötöttek szerződést, a lakást tőlük vették.
Ez a lakás egy élet munkája. Mi a fiunknak vettük ezt az ingatlant, és most nem tud beköltözni. Úgy voltunk vele, jó a minőség, jó a környezet, és még az ár is belefért, de átvertek minket. Eddig családbarátnak hirdették magukat, közben megnyomorítják az embereket. Bérleti díjat kell most fizetnünk, olcsón adtunk el egy lakást, hogy ki tudjuk ezt gyorsan fizetni. 100 ezer forint híján ezt meg is tettük
– mondta el lapunknak a tüntetés után Mezeiné. 
Adrián Zoltán / 24.hu„Semennyire” – válaszolta Péter, amikor arról kérdeztük, mennyire volt megnyugtató számára az egyeztetés. A családja már a 95 százalékát kifizette az ingatlannak, miközben fogalma sincs, mikor vehetik át azt. Egyelőre az édesapjánál élnek, neki legalább nem kell albérletet fizetnie. Nem úgy, mint egy másik vevőnek. 
Az albérletem bármikor felmondhatják, és akkor mehetek egy vagyonért Airbnb-be. Egy évnél kevesebb időre ugyanis normális lakást nem adnak ki, nekem pedig fogalmam sincs, hogy meddig tart ez az állapot
– mondta az egyik pórul járt vevő, aki már a megtakarításaihoz is hozzányúlt, miután úgy készült, hogy lassan az utolsó részletet is be kell fizetnie. Tehetetlennek érzi magát, ügyvédi tanácsra most annyit tud tenni, hogy a Budapesti Békéltető Testülethez fordul. „Sok értelme persze ennek sincs, de legalább szerzek nekik egy kellemetlen órát, mert a két cég képviselőinek meg kell jelenniük a tárgyaláson” – tette hozzá a vevő, aki eddig 25 százalékot fizetett be a megvásárolt lakásra. Elállni nem mer a szerződéstől, mert attól fél, hogy soha nem kapja vissza a pénzét. Ugyanakkor attól is tart, hogy egy elhúzódó eljárás esetén milliós kamatkülönbözetet kell majd fizetnie a kedvezményes zöld hitelének lejárta után.
Adrián Zoltán / 24.hu Péter
Nincs bejelentés, nincs tulajdonba adás
Tavaly november 30-án megalapították a társasházat, viszont erről nem értesítették a lakókat. Ez az egyik utolsó lépés egy beruházás befejezésekor, melyről elvileg kötelező haladéktalanul tájékoztatni a vevőket. Csakhogy a beruházó ezt nem teszi meg, értesítés esetén ugyanis 30 napon belül ki kellene fizetniük az utolsó részletet a vevőknek, ha pedig ez megtörténne, akkor újabb 30 napon belül a fejlesztőnek át kell adnia a kulcsot a lakás új tulajdonosának.
Ők ezzel élnek vissza, mert nem tájékoztatnak minket hivatalosan arról az egyébként köztudomású, a földhivatali rendszerben bárki számára hozzáférhető információról, hogy megalakult a társasház. Amikor a használatba vételi engedély meglett, akkor persze haladéktalanul értesítettek minket, hogy fizessünk. Csak hogy tisztán lássunk: a Duna Terasz elvette a pénzt a vevőktől, nem fizeti ki a kivitelezőt – hónapok óta ül több milliárd forinton. Ez nonszensz
– mondja egy másik károsult, aki szintén egy 100 millió forintnál drágább lakást vásárolt meg, melynek több mint 90 százalékát már ki is fizette. „Az én lakásom kész van. Nemrég jártam benne, simán beköltöztem volna. Három kisebb hibát kell kijavítani, de a héten azt az ígéretet kaptam a KÉSZ Zrt. embereitől, hogy a napokban ezeket is megcsinálják. De ha ezek a hibák nem lennének kijavítva, akkor is boldogan élnék. Saját költségen egyébként ezeket nagyjából 100 ezer forintért ki lehet javítani” – nyilatkozta név nélkül az egyik vevő. 
Egy másik károsult elmondása szerint jelenleg ott tartanak, hogy a Duna Terasz és a KÉSZ is küldi a leveleket, amelyek lényege, hogy „a másik a hülye”. Állítása szerint viszont nemrég a beruházó az alábbi ötlettel állt elő: „Egyesével felhívják a vevőket, és felajánlják nekik, hogy 100 százalékos tulajdonosai lehetnek a lakásoknak, ennek persze az a feltétele, hogy az utolsó részletet is kifizetik. Ami az én esetemben azt jelenti, hogy a bank megindítja a hitel folyósítását, én pedig már akkor elkezdhetem fizetni a hitelt, amikor még meg sem kaptam a kulcsot. Telefonban azt is mondták, hogy így könnyebben tudom majd az akaratomat érvényesíteni a KÉSZ-szel szemben. De mi közöm nekem a KÉSZ-hez? Én a Duna Terasztól várom, hogy adja nekem a lakásomat. Aztán kiküldtek egy nyilatkozatot, melyben arról volt szó, hogy egyoldalúan nyilatkozzunk arról, hogy a Duna Terasz a tulajdon bejegyzése és az utolsó részlet kifizetése után is határidő nélkül birtokában tarthatja az ingatlant. Tehát még több pénzhez jutnának, lakást pedig nem tudjuk, mikor kapnánk.”
Adrián Zoltán / 24.hu A Duna Terasz Grande lakástulajdonosai tüntetnek a Marina parton 2024. március 1-jén.
Örülök, hogy legalább valaki képviselte a cégeket, de csalódott vagyok, mert a legfontosabb kérdésekre nem kaptunk választ. Továbbra sem tudjuk, hogy mi a következő lépés. Nincs semmilyen határidő. A Duna Terasz arról beszél, hogy a végrehajtási eljárásnak 1–2 héten belül vége lesz, de ezt az állításukat semmivel nem tudják alátámasztani. A KÉSZ legalább tárgyalt volna, de a Duna Terasztól olyan képviselők jöttek, akik semmire nem voltak nyitottak
– mondta Hámori Adám a tüntetés végén. Hozzátette: az ő következő lépésük az, hogy pertársaságot alakítanak, és pert indítanak a kártérítésért és a birtokba adásért."
Hungary,2024-02-04,24.hu,https://24.hu/elet-stilus/2024/02/04/kamera-rejtett-kamera-airbnb-szallas-hotel-megfigyeles/,Ide rejthetik a szállásokon a kamerákat,"Ezekre a helyekre érdemes figyelni.					
Ha az ember elmegy nyaralni, akkor kikapcsolódni, pihenni szeretne, ez jócskán megnehezítheti az a tudat, hogy valaki megfigyel minket. Pedig egyre több olyan esetre derül fény, hogy az Airbnb-ben vagy más szálláson rejtett kamerákat fedeznek fel a bérlők.
A magándetektív Aaron Bond – aki korábban már arról is beszélt, mik a fő jelei annak, ha a párunk megcsal – szerint a legtöbbször a rejtett kamerákat öltözőkben, mosdókban lehet megtalálni, hogy kompromitáló képek készülhessenek. Vagy egy magas, vagy egy alacsony ponton vannak a kamerák ilyen esetben, hogy minél jobb szögben tudjanak elkészülni a felvételek – magyarázta a Huffington Postnak.
Általában, de ha egy hotelszobáról vagy Airbnb-ről van szó konkrétan, akkor érdemes átnézni az ébresztőórát, a lámpákat, a tükröket, a légszűrőket, a tévéket és a könyveket.
Különösen az olyan tárgyakra érdemes odafigyelnünk, amik nem a természetes pozíciójukban helyezkednek el, vagy van rajtuk valamiért egy lyuk, pedig nem kéne.
Hogy kiderítsük, tényleg egy kamerát rejt valami, hívjunk fel valakit, és menjünk a feltételezett kamera közelébe, lehet, hogy zúgni fog a telefon az elektromágneses interferencia miatt. Vagy csak világítsunk be a lyukba, lehet, visszaverődik a fény a kamera lencséjéről."
Hungary,2024-02-21,24.hu,https://24.hu/belfold/2024/02/21/budapest-kazinczy-utca-leszurta-a-parjat-egy-holland-no-letartoztatas/,"Azért szúrta le a holland nő a párját a Kazinczy utcában, mert egy másik nővel csetelt – letartóztatták","Letartóztatták azt a 44 éves holland nőt, akit azzal gyanúsítanak, hogy két nappal ezelőtt meggyilkolta a párját Budapesten, egy Kazinczy utcában lévő Airbnb-ben. Bagoly Bettina, a Fővárosi Főügyészség szóvivője azt mondta, hogy a végzést mindenki tudomásul vette, így az végleges.
Értesüléseink szerint a 44 éves nő és férfi egy romkocsmában volt az ominózus éjjel, ahol mind a ketten alkoholt fogyasztottak. Az ittas nő észrevette, hogy az 54 éves párja egy másik nővel csetelt, és ezen összevesztek. A balhé során az pedig a nő kétszer is vállon szúrta a párját.
Az ügyész kérdésünkre elmondta, hogy a nő a vallomásában azt mondta, hogy féltékenységi vita volt közte és a párja között, ami dulakodássá fajult, de a késelésre már nem emlékezett. A következő emlékképe pedig az, hogy megpróbálja újraéleszteni az élettársát, és értesíti a segélyhívót."
Hungary,2024-02-19,24.hu,https://24.hu/belfold/2024/02/19/sirva-fakadt-a-rendorsegen-es-nem-emlekszik-tettere-a-holland-no-aki-megolte-a-parjat-a-kazinczy-utcaban/,"Sírva fakadt a rendőrségen, és nem emlékszik tettére a holland nő, aki megölte a párját a Kazinczy utcában","Őrizetbe vették azt a 44 éves holland nőt, akit azzal gyanúsítanak, hogy meggyilkolta a párját Budapesten, egy Kazinczy utcában lévő Airbnb-ben.
A nyomozás adatai szerint a holland pár 2 óra 10 perc körül féltékenység miatt veszett össze. A vita során a 44 éves nő egy késsel kétszer is vállon szúrta az 54 éves párját, aki olyan súlyos sérüléseket szenvedett, hogy a helyszínen meghalt.
A feltételezett elkövető a cselekmény után megkezdte a férfi újraélesztését, de nem járt sikerrel. A kiérkező rendőrök a nőt a helyszínen elfogták, és emberölés bűntett megalapozott gyanúja miatt hallgatták ki. A rendőrség felvételén jól látszik, hogy az asszony kezébe temette az arcát, és sírva fakadt a rendőrségen. A vallomásában azt mondta, hogy nem emlékszik az esetre."
Hungary,2024-01-20,24.hu,https://24.hu/otthon/2024/01/20/chicago-airbnb-rejtelyes-szoba-tiktok-video/,"Találtak egy rejtett szobát a szállásukon, ami nem szerepelt a hirdetésben – nem volt benne köszönet","Hátborzongató élményben volt része két fiatalnak Chicagóban, ahol kibéreltek egy airbnb-s szállást, írja a New York Post.
A TikTokon közzétett videós beszámolójuk szerint a lakásban az egyik ajtó egy láncokkal és titkos ajtókkal teli horrorszobát rejtett, ami nem szerepelt a hirdetésben.
Mint mondták, lefekvéshez készülődtek este, amikor feltűnt nekik, hogy az egyik bezárt szobában a lámpa is ég. Feltörték a rejtélyes ajtót, a romos pincében pedig bezárt faajtók és falhoz rögzített láncok fogadták őket. De ez még mind semmi, mert nem sokkal később kopogó hangokat kezdtek hallani.
Akkora volt a riadalom, hogy az ajtót inkább elzárták egy asztallal, és egy törölközőt szorítottak a kilincs alá, hogy véletlenül se tudja azt bárki belülről kinyitni.
A két szállóvendég értesítette az Airbnb-t a történektől, a cég pedig nemcsak visszatérítette a bérlemény árát, de másik szállást is kerestek nekik.
@notxh2 Part 2, couldnt keep going in because the floor wasnt stable. One of the rooms floor had a wood that you can lift up and it goes down to a room#airbnb #part2 ♬ Hoist the Colours – Bass Singers Version – Bobby Bass"
Hungary,2023-11-16,24.hu,https://24.hu/kulfold/2023/11/16/europai-unio-airbnb-booking-szigoru-szabalyozas-regisztracios-rendszer/,Új regisztrációs rendszert vezetne be az unió az Airbnb és a Booking szigorúbb ellenőrzésére,"Szigorúbb szabályozással lépne fel az Európai Unió a rövid távú szálláskiadásokkal kapcsolatos csalások ellen.					
A rövid távú lakáskiadás népszerűvé válásával az egész világban megnőtt az illegális tevékenységek száma, ez ellen lépne most fel az Európai Unió egy új, az átláthatóságot javító szabályozással – írta közleményében az Európai Parlament.
A bérelhető apartmanok egyre népszerűbb szálláslehetőségnek számítanak a nyaralásnál, és ezek a szolgáltatások olyan oldalakon keresztül, mint a Booking vagy az Airbnb bárki számára könnyen elérhetők.
A városok küzdenek az illegális szállásbérlések robbanásszerű elterjedésével. Ez nyomás alá helyezi a városok élhetőségét és megfizethetőségét szerte Európában
– nyilatkozta a Zöldek/Európai Szabad Szövetség képviselőcsoport egy tagja, Kim Van Sparrentak, a javaslat parlamenti felelőse. „Mindezidáig a lakásbérlési platformok megtagadták, hogy megosszák az adatokat, ezzel ellehetetlenítve a szabályok betartását. Szerencsére ezzel a jogszabállyal pontot teszünk ennek a végére, és visszaadjuk az ellenőrzést a városok kezébe.”
Az új szabályozás lényege, hogy több információ átadására kötelezze a rövid távú lakáskiadással foglalkozó online platformokat azokban az országokban, melyek ezt megkövetelik, ezzel segítve a helyi hatóságokat. Az Európai Parlament és az Európai Tanács megegyezése szerint a főbérlőknek ingyenesen vagy egy kisebb díj fejében regisztrálniuk kéne ingatlanjaikat, melyet követően egy regisztrációs számot kapnának – ez lenne szükséges az ingatlanjaik kiadásához. A kód biztosítaná, hogy a hatóságok ellenőrizni tudják az apartmanok megadott adatait, így akadályozva a visszaéléseket. Ezen kódot az online platformoknak az oldalukon is elérhetővé kell majd tenniük, hogy a felhasználók azonosíthassák az adott ingatlant. A lakáskiadók tevékenységéről gyűjtött adatokat ezentúl egy egységes oldalon kell majd havonta közzétenni, ebből statisztikák készülnének, amit a helyi hatóságok használnának fel a turizmus fejlesztéséhez.
A szabályozással kapcsolatban a következő lépés, hogy az EP és a tanács hivatalosan is elfogadja a szöveget, ezt követően a tagállamoknak 24 hónapjuk lesz, hogy bevezessék a regisztrációs rendszert."
Hungary,2023-11-08,24.hu,https://24.hu/otthon/2023/11/08/airbnb-575-nap-fizetes-nelkul-los-angeles-kilakoltatas/,575 napig élt fizetés nélkül egy luxus Airbnb-ben egy amerikai nő,"Kilakoltattak egy nőt egy Los Angeles-i ingatlanból, miután 575 napig élt ott úgy, hogy egy fillért sem fizetett a bérleti díjért, közölte a helyi rendőrség.
Az Independent cikke szerint az 55 éves Elizabeth Hischhorn még 2021. szeptemberében költözött be a lakásba, amit eredetileg az Airbnb-n vett ki hat hónapra.
Miután lejárt az idő, nem volt hajlandó kiköltözni a 3.5 millió dollár értékű ingatlan luxus felszereltségű vendégházából.
Döntését a koronavírus-járvánnyal indokolta, illetve azzal, hogy a házban volt egy illegálisan beépített zuhanyzó.
Sascha Jovanovic, a villa tulajdonosa korábban is próbálta jogi úton kitessékelni az épületből a nőt, aki 100 ezer dollártért cserében lett volna hajlandó erre.
A napokban végül rendőri jelenlét mellett kilakoltatták. A tulajdonos azonnal zárakat cserélt, csakhogy a nő azt tervezi, visszatér, és egyúttal feljelentette a férfit zaklatásért.
Hogy mi lesz az ügy folytatása, egyelőre nem tudni, de Jovanovic még véletlenül sem akarja a birtokán látni a nőt."
Hungary,2024-02-19,24.hu,https://24.hu/belfold/2024/02/19/hetfoi-friss-hirek-forgalom-idojaras-reggeli-pakk-331/,"Hétfői friss hírek, forgalom, időjárás – Reggeli pakk","2024. február 19., hétfő
Friss hírek:
Szeged után Pécs környékére hozhatnak óriásberuházást Szijjártóék, ám a terv még titokzatos. A helyiek aggódnak.
1360 milliárdot költött az állam 2015 óta a Rogán-féle kommunikációra.
Holland nő gyilkolt egy VII. kerületi Airbnb-ben.
Blikk: Kiengedték, megszökött a pedofil fociedző.
Leporolják a Farkas Flórián-féle támogatási ügyet, mert az Integritás Hatóság vizsgálni kezdte.
Könnyekig hatódva nyilatkozott vb-döntője után Kapás Boglárka. Az úszónő az év végén visszavonul, így ez volt az utolsó világbajnoksága.
Döbbenetes meccsen kapott ki a Milan. Bár botlott a Juventus, az AC Milannak ezt nem sikerült kihasználnia.
Várkonyi András Fodor Zsókáról: Emberileg és szakmailag is csalódtam benne. Eldöntötték, hogy többé nem dolgoznak együtt.
30 év után távozik az Operettszínházból Kerényi Miklós Máté.
Ezekre figyelj, ha elindulsz otthonról:
Budapest
BKK:
A H5-ös HÉV Pannóniatelep állomáson mindkét irányban a Szentendre irányú vágányon áll meg.
A 83-as trolibusz terelve közlekedik, a Fővám tér felé a Népligetben lévő végállomást áthelyezik a Könyves Kálmán körútra a 901-es és a 918-as éjszakai járat Óbuda irányú Népliget M megállójába.
Közúti infók:
Napközben szakaszonként mindkét irányban sávlezárás lesz a Lajos utca–Pacsirtamező utca útvonalon a Zsigmond tér és a Perc utca között veszélyelhárítás miatt. Rövidebb időszakokra leállíthatják a forgalmat.
Nem működnek a jelzőlámpák a Szentendrei út-Bogdáni út csomópontban karbantartás miatt. A forgalmat rendőrök irányítják.
A Dózsa György úton a Hősök tere és az István utca között napközben útszűkület várható, mert kertészek dolgoznak.
Mai időjárás:
Felhős idő várható, frontális csapadékzóna miatt elszórt jelleggel valószínű gyenge eső, zápor.
A legmagasabb nappali hőmérséklet általában 8 és 14 fok között alakul.
Késő estére 3 és 8 fok közé hűl le a levegő.
Részletes időjárás előrejelzés.
Névnapok:
Zsuzsanna
Deviza középárfolyam:
EUR 389,34
USD 361,64
CHF 410,44
GBP 455,16
+1:"
Hungary,2024-01-07,24.hu,https://24.hu/tech/2024/01/07/nuki-smart-lock-3-0-pro-okoszar-teszt/,"Jó az nekünk, ha egy kütyü automatikusan bezárja utánunk a bejárati ajtót?","Leteszteltük a hazánkban gyártott Nuki Smart Lock 3.0 Pro okoszárat, ami a megfelelő zárbetét használata mellett olyan kényelmi funkcióval vértezheti fel a mobilunkat, mint a mobilos érintéses fizetés vagy a digitális bérlet.					
Néha bele sem gondolunk, de az okostelefonok elterjedése alapjaiban változtatta meg az életünket. Lett egy olyan univerzális eszközünk, aminek már nemcsak egy-két funkciója van (telefonálás és üzenetküldés), hanem rengeteg olyan is, amelyek feleslegessé tehetik a már meglévő eszközöket. Napjaink mobilja már fényképezőgép, elemlámpa, mini tévé, kézikonzol, zenelejátszó, távirányító, helyettesíthetjük vele a papírbérletet, a repjegyet, a bankkártyát, sőt, jön az idő, mikor kiválthatják az igazolványainkat is. Egy telefon egyszerűbbé teheti az életünket, és szeretünk is egyre több mindent rábízni az ilyen készülékekre.
A lehetőségek naponta bővülnek, egy ideje már a lakáskulcs is helyettesíthető okostelefonnal.
Ehhez persze nem elég a mobil, szükséges hozzá egy okoszár is. Utóbbiból 2024-ben már elég bőséges a kínálat, vehetünk komplett ajtót, amit felszereltek ilyen biztonsági szerkezettel, szerezhetünk már meglévő ajtóba beépíthető okoszárat, sőt, akadnak olyan modellek is, amikkel a hagyományos zárak okosíthatók fel. Mi egy utóbbi szerkezetet, a Nuki Smart Lock 3.0 Pro modellt próbáltuk ki, ami egy osztrák cég Európában fejlesztett és részben Magyarországon gyártott megoldása – tehát nem kínai kütyü, amelyek esetében sosem lehetünk biztosak abban, kik látják a működését.
Szajki Bálint / 24.hu A már meglévő zárra felszerelt Nuki Smart Lock 3.0 Pro.
Nuki Smart Lock 3.0 Pro okoszár
Ahogy a névből sejthető, tesztalanyunk a Nuki okoszár harmadik generációja (már létezik negyedik is), abból is a Pro változat, ami főleg abban különbözik a valamivel olcsóbb sima variánstól, hogy van beépített wifi, ceruzaelemes energiaellátás helyett kivehető és tölthető, 2500 milliamperórás akkumulátorral szerelték fel, a burkolat egy része pedig fémből van. Az eszköz legnagyobb előnye, hogy már meglévő zárhoz készítették, tehát komolyabb szerelési munkát nem igényel, a kütyü több zártípussal is kompatibilis, a sikeres felhelyezést követően pedig lényegében nem csinál mást, mint a beépített elektromotor segítségével elfordítja a belül elhelyezett kulcsot. 
A felszerelés ideális esetben pofonegyszerű. Először ki kell választanunk, hogy a zárunkhoz melyik műanyag foglalat passzol. A csomagban ebből kettőt találunk, az A verzió olyan zárakhoz illeszkedik, amiknél a cilinderes zárbetét 3–30 milliméterre kiemelkedik a síkból: a foglalatot erre a kiálló részre kell felpattintani, majd a három beépített csavarral elég stabilan rögzíthető a műanyag lap – ehhez a művelethez a csomagban még egy apró imbuszkulcsot is találunk.
A B változat ezzel szemben akkor lesz jó, ha tollas kulccsal működtethető zárunk van, vagy olyan cilinderes megoldásunk, ahol a betét egyáltalán nem vagy maximum 3 milliméterre emelkedik ki a síkból. Ebben az esetben a foglalat a gyárilag felkent 3M ragasztóval rögzíthető a zárnyílás elé, méghozzá a védőfólia eltávolítását követően. Ez leírva ugyan nem tűnhet túl stabil megoldásnak, de itt tényleg olyan erős ragasztóról van szó, ami miatt garantáltan nem kell aggódni. Ezt onnan tudom, hogy amikor megpróbáltam eltávolítani a korábban felhelyezett kiegészítőt, a zárnyílás körüli fémburkolat előbb akart leszakadni az ajtóról, mint a fémre felragasztott foglalat.
Miután sikeresen felhelyeztük a kompatibilis foglalatot, a kulcsot be kell helyezni a zárba, majd erre illeszteni a motorral és akkumulátorral felszerelt fő egységet. A négy ceruzaelemre emlékeztető telepből álló aksi egyetlen gombnyomással bármikor kiszedhető a felszerelt okoszárból, és USB-C porton keresztül tölthető, ha már merülőben lenne – erről a zár okostelefonos alkalmazása természetesen még időben jelzést küld a felhasználónak a lehetséges problémák elkerülése érdekében.
Galéria
Szajki Bálint / 24.hu
A zárból könnyedén kipattintható és USB-C-n keresztül tölthető akkupakk.
24huGaléria
Jó az nekünk, ha egy kütyü automatikusan bezárja utánunk a bejárati ajtót?
1/6						
Szajki Bálint / 24.hu
A zárból könnyedén kipattintható és USB-C-n keresztül tölthető akkupakk.
Fotó megosztása: 
2/6						
Szajki Bálint / 24.hu
Az A foglalat apró csavarokkal rögzíthető a zárbetétre.
Fotó megosztása: 
3/6						
Szajki Bálint / 24.hu
A csomagban két (A és B) műanyag foglalatot kapunk, ezeket kell a meglévő zárunkra rögzíteni.
Fotó megosztása: 
5/6						
Szajki Bálint / 24.hu
Az okoszár „belülről”, a kör alakú részbe kerül a motor által forgatott kulcs.
Fotó megosztása: 
Kapcsolódó cikkek
						Mit tud egy fülhallgató 75 ezer forintért?					
							audiofil
						
						Megnéztük, mit tud egy tévé, amiért 1,2 milliót kérnek					
							Bravia A1
						
						Még jobb lett a legjobb zajszűrős fejhallgató					
							fejhallgató
						
						Nem ezt várjuk egy 95 000 forintos fülhallgatótól					
							bang & olufsen
						
						Hatalmas tévét teszteltünk: gyönyörű kép, normális áron					
							TX-65EX700E
						
Fotó megosztása: 
Ha pedig már alkalmazás: a szerelés után jöhet az iOS-re, Androidra és a Huawei-telefonokra is elérhető Nuki app letöltése, ezzel állítható be az okoszár. Az első indítást követően egy magyar nyelven nem elérhető, de elég egyszerű útmutató vezet végig a beállításokon. Kezdésnek a felhasználónak ki kell nyitnia az ajtót, majd ezt követően a kütyü magától elvégez egy nyitást és egy zárást, bekalibrálva saját magát. 
Ha ez megtörténik, akkor az okoszárunk lényegében készen áll a használatra, de az alkalmazás beállításai között adott a lehetőség a finomhangolásra, többek között beállítható az is, hányszor forduljon el a kulcs, módosíthatók az elfordítás szögei, sőt, a kulcsemeléses többpontos zárak esetében még az is megszabható, hogy a zárcsapda hány másodpercig legyen visszahúzott állapotban.
És akkor itt álljunk meg egy pillanatra. A hazai forgalmazóval történt egyeztetést követően első körben egy tollkulcsos, úgynevezett kulcsos zárral teszteltem a Nuki Smart Lock 3.0 Pro modellt. Az első próbának megvoltak a maga kihívásai, hiszen
a műanyag foglalatot szét kellett vésnem, hogy átférjen rajta a kéttollú kulcs,
a kulcs szárát meg kellett hosszabbítani, hogy a zárba illesztve elérjen az okoszár azon részébe, ami a beépített motor segítségével elforgatja a kulcsot,
illetve le kellett csiszolni a túl vastag, leszedhetetlen műanyag kulcsjelölőt, hogy beférjen a második pontban már említett részbe.
Ezen akadályok leküzdése után úgy tűnt, minden rendben, kitártam az ajtót, elvégeztem az első kalibrálást, és a Nuki eszköze gond nélkül forgatta el a kulcsot. A többpontos záram öt fémrúdja úgy mozgott ki és be, mintha én nyitottam és zártam volna az ajtót. Igen ám, de a nálam lévő megoldás egyben kulcsemeléses többpontos zár, tehát az ajtó csak akkor nyitható, ha behúzzuk a zárcsapdát is. Belülről nálam ezt a kilincs végzi, kívül viszont csak egy nem forgatható gomb van az ajtón, tehát a kulcsot elforgatva tartva húzható be a zárcsapda, és így lehet bejutni a lakásba.
A Nuki Smart Lock 3.0 Pro elméletileg képes behúzni az említett második nyelvet, és ahogy írtam, még az is beállítható, hány másodpercig tartsa behúzva. A gyakorlatban viszont ez a funkció nálam nem működött megbízhatóan. Az okoszár olykor behúzta a zárcsapdát a nyitás végén, olykor nem, tízszer egymás után például soha nem tudta sikeresen elvégezni ezt a műveletet, így azzal meg sem próbálkoztam, hogy élesben próbáljam ki a használatát. Utóbbi esetben ugyanis hibás működésnél biztosan kint ragadok, hiszen kívülről csak úgy nyitható a belülről kulccsal bezárt ajtóm, ha egy másik kulccsal kilököm a belsőt – amire a felszerelt okoszár esetén nincs lehetőség. 
Azért nem adtam fel, némi egyeztetés után fogtam a kütyüt, elvittem egy barátomhoz, akinek cilinderes betéttel ellátott zár van a bejárati ajtaján, abból is vészfunkciós, tehát az a fajta, ami kívülről akkor is nyitható, ha belül ott a kulcs a zárban.
A felszerelés megvolt öt perc alatt a kalibrálással együtt, a Nuki pedig ezzel a zártípussal úgy működött, ahogy azt a gyártó megálmodta.
Az ajtó nyitottuk és zártuk az okostelefonos alkalmazáson keresztül leadott parancsokkal, köszönhetően a Bluetooth 5.0-s kapcsolatnak, ami a Nuki ígéretének megfelelően tíz méteren belül stabilan működött – kívülről és belülről egyaránt. A lakásban tartózkodva az okoszár kör alakú gombját lenyomva is nyitható vagy zárható az ajtó, de akár kézzel is elforgathatjuk a szerkezetet mindkét irányba. Az eszköz tartalmaz továbbá egy szintén kör alakú LED-et, ami jelzi a zárbetét nyitott vagy zárt állapotát, ha valami probléma van, vagy akár azt is, ha maga az ajtó van nyitva.
Amitől igazán okosnak nevezhető
A Nuki Smart Lock 3.0 Pro persze nem (csak) azért számít okoszárnak, mert az ajtóhoz érve kulcs helyett a telefonnal is nyitható. Sokaknak persze már csak ezért érdekes lehet ez a megoldás, de ennél azért jóval többről van itt szó.
Ahogy korábban már említettem, a Pro modell saját wifi chippel is rendelkezik, tehát az alkalmazáson belül csatlakoztatható a vezeték nélküli hálózatunkhoz, aminek hála nemcsak a zár aktuális állapotával lehetünk tisztában bárhol és bármikor, de bárhonnan vezérelhetjük is. A telefonra ráadásul jön értesítés minden alkalommal, ha nyílik vagy záródik az ajtónk, és beengedhetjük a gyereket, ha mondjuk nincs otthon senki, és a nagymamánál (vagy akárhol) hagyta a saját kulcsát.
Persze megoldható az is, hogy a család tagjainak ne kelljen mindig írni vagy telefonálni, ha be akarnak jutni, hiszen a Nuki alkalmazás lehetővé teszi, hogy másoknak is hozzáférést adhassunk az okoszárhoz, és olyan mélységekig testre szabhatjuk a jogosultságokat, hogy még az is beállítható, egyes személyek melyik nap, és annak melyik szakában nyithassák, zárhassák az ajtót. 
Emellé jönnek még az automatizálási lehetőségek, amik között beállítható, hogy egy nyitást követően mennyi időn belül záródjon be mindenképpen az ajtó, de megszabható például az is, hogy este tíz után minden este forduljon a kulcs, ha mi magunk nem gondoskodtunk volna erről. A Nuki emellett kompatibilis az Amazon Alexával, a Google Home-mal és Apple HomeKittel is, így az okoszár akár hangparancsokkal is vezérelhető, illetve mindenféle rutinok is kialakíthatók vele.
24.hu Az alkalmazásban rengeteg minden beállítható és testre szabható.
A példa kedvéért: csöngetnek, tudjuk ki jön, épp mosogatunk, nem tudunk/akarunk az ajtóhoz menni. Ilyenkor elég csak egy utasítás az okoshangszórónak, ami a wifin keresztül szépen kinyitja a zárat, így a vendég gond nélkül be tud jönni.
Emellett olyan folyamatok is beállíthatók, hogy a zár nyitásakor az előszobában kapcsolódjon fel automatikusan a villany, és kezdjen el rögzíteni a helyiségben található okoskamera. A lehetőségek elég szerteágazók, akár a spórolásra is rámehetünk: megszabhatjuk például, hogy az ajtó bezárását követően automatikusan kapcsolódjon le minden lámpa a lakásban, és a termosztát is álljon át távollét módba.
És ha ez még nem lenne elég, az igazán kényelmeseknek még a telefont sem kell elővenni az ajtó nyitásához és zárásához, hiszen az appban elérhető az Auto Unlock funkció. Ezt aktiválva létrehozunk egy 100 méteres kört az eszközünk körül, amit elhagyva a Smart Lock automatikusan zár, ugyanakkor azt is érzékeli, ha visszatérünk ebbe a körbe, ilyenkor szépen felkészül az érkezésünkre, és amikor a telefonnal elérjük a Bluetooth tízméteres hatótávját, automatikusan nyitja a zárat.
24.hu Az Auto Unlock beállításával a telefont sem kell elővenni a bejutáshoz.
A legfontosabb kérdések
A Nuki Smart Lock 3.0 Prót nagyjából egy hónapon keresztül próbálgattam egy barátom közreműködésével, két különböző lakásban, illetve harmadik helyszínként a szerkesztőségben is felszereltem egy ajtóra, és az alapvető funkciók felfedezése mellett szerzett tapasztalataimat kérdés-válasz formában igyekszem összefoglalni, kiegészítve olyan információkkal, amikre a teljesen laikus kollégáim kérdeztek rá, mikor megmutattam nekik a tesztalanyunkat. 
Minden zárral kompatibilis a Nuki Smart Lock 3.0 Pro?
A nagyon rövid válasz: nem. A Nuki eszközei rengeteg zárral használhatók, de messze nem az összes típussal. Szerencsére a gyártó oldalán található egy elég jól összerakott útmutató, ami alapján viszonylag jó eséllyel belőhető, hogy a kütyü kompatibilis-e a meglévő zárunkkal.
Tapasztalataim alapján a Nuki Smart Lock 3.0 Pro – bár támogatja ezt a típust is, de – nem ideális kilincsemeléses többpontos zárak mellé, a szerkezet ugyanis a kilincset nem tudja megemelni, mindig nekünk kell gondoskodni arról, hogy a szerkezet megfelelő állásban legyen az okosnyitáshoz. A kulcsemeléses többpontos zárak esetében elméletileg ilyen gond nincs, a gyakorlat persze mást mutat, hiszen a cikkben részletesen ecsetelt tapasztalataim alapján tollkulcsos biztonsági záraknál nem garantált a hibátlan működés.
Milyen zárhoz lehet ideális a Nuki megoldása?
Az eszközzel töltött hetek után elsősorban azoknak tudom javasolni a Nuki megoldását, akinek az ajtajában cilinderbetétes zár van, méghozzá vészfunkciós fajta. Ezzel a típussal a kütyü nagyon jól boldogult, ráadásul ebben az esetben a zár kulccsal kívülről akkor is nyitható marad, ha a belülre felszerelt okoszár valamiért nem hajlandó rendeltetésszerűen működni.
Mire érdemes még figyelni vásárlás előtt?
Mielőtt vásárlásra adnánk a fejünket, nemcsak azt kötelező ellenőrizni, hogy a zárunk kompatibilis-e az eszközzel, de más apróságokra is érdemes figyelni. Cilinderes kulcsoknál ez aligha lesz gond, de tollas kulcsnál például ellenőrizni kell, mennyire szélesek a tollak (ennek át kell férnie a műanyag foglalat nyílásán), és arra is figyelni kell, mennyire vastag a kulcsfej.
Nálam például le kellett csiszolni a levehetetlen műanyag kulcsjelölőt, hogy a fej beférjen az okoszár ezen célra kialakított nyílásába. Az sem mindegy, hogy a kulcs mekkora része lóg ki a zárból. Esetemben a tollkulcsot például meg kellett hosszabbíttatni egy szakemberrel, hogy a kulcs vége elérjen az okoszár nyílásába, és ezáltal a motor forgatni tudja. 
Mennyire biztonságos ez az okoszár?
Ahogy nincs feltörhetetlen zár, úgy nincs feltörhetetlen okoszár sem, a Nuki Smart Lock 3.0 Pro ugyanakkor kellő védelemmel van ellátva, elég biztonságosnak mondható eszköz. Egyrészt ez egy belső egység, tehát kívülről senki nem tudhatja, hogy okoszárat használunk, másrészt az eszközök közti kommunikáció során a szoftver végpontok közti titkosítást alkalmaz.
Ez nagyon leegyszerűsítve annyi tesz, hogy a nyitáshoz/záráshoz szükséges információk kódolt adattá alakítja át a rendszer, amit csak titkos kulccsal lehet dekódolni. Ezek a kulcsok pedig csak a kommunikáló eszközökön érhetők el, harmadik fél számára nem, ráadásul minden egyes használatnál újragenerálódnak, és a használatot (nyitás/zárás) követően törlődnek a telefonról és az okoszárról is.
Amennyiben a vezeték nélküli hálózatunkra is rákötjük a Nukit, úgy növelhető a sikeres támadás kockázata, ugyanakkor, ha megfelelő védelemmel rendelkező routert használunk, és ügyelünk arra, hogy illetéktelenek számára ne legyen látható a wifink, úgy a feltörés lehetőségét máris jelentősen csökkentettük.
Kívülről kulccsal kinyitható az okoszár?
Ez attól függ, hogy milyen zárat használunk. Amennyiben vészfunkciós típust használunk, aminél kívülről akkor is nyitható a zár, ha belül van kulcs, akkor az okoszár felszerelését követően is be lehet jutni a kulcs használatával. Normál zárbetétre helyezett okoszár esetén kívülről nincs lehetőség nyitásra kulccsal, és a saját tapasztalataink alapján a tollkulcsos zárak esetén is kiesik ez a lehetőség. Éppen ezért mindenkinek azt javasoljuk, hogy csak vészfunkciós zárral használjon okoszárat.
Ha lemerült a mobil, kinyitható az okoszár?
Amennyiben vészfunkciós zárat használunk, ami kívülről akkor is nyitható, ha belül van kulcs, akkor hagyományos módon is bejuthatunk, okostelefon nélkül. Egyéb esetben az okostelefonunk nélkül akkor tudunk bejutni, ha előre felkészültünk egy ilyen esetre. Az egyik megoldás a külön megvásárolható Nuki Keypad 2.0, ami egy, az ajtón kívülre elhelyezhető eszköz, amin számsor és ujjlenyomat-olvasó is található. Ezt az okoszárral összekötve akkor is be lehet jutni a megadott kód vagy a korábban felvitt ujjlenyomat segítségével, ha a telefonunkat valamiért nem tudjuk használni.
Szajki Bálint / 24.hu Nuki Keypad 2.0: ezen kiegészítővel kóddal és ujjlenyomattal is nyitható az okoszár.
Működik az okoszár, ha elmegy otthon az áram?
A rövid válasz: igen. Az okoszárnak saját akkumulátora van, így akkor is működik, ha a lakáson belül nincs áram. A 2500 milliamperórás aksi hónapokig képes árammal ellátni az eszközt, amikor pedig a töltöttség 20 százalékra csökken, folyamatosan értesíti a felhasználót, hogy töltésre van szükség. A telep egyetlen éjszaka alatt maximumra tölthető az USB-C porton keresztül.
Működik az okoszár, ha elmegy otthon a wifi?
A rövid válasz: igen. Amennyiben otthon valamiért nem működik a vezeték nélküli hálózat, attól még az okoszár a telefonnal a vagy a kívülre szerelt Nuki Keypad 2.0-val gond nélkül nyitható/zárható a Bluetooth-kapcsolaton keresztül, ilyenkor csupán a távoli eléréssel járó funkciókról kell lemondani.
Mi történik, ha lemerül az okoszár?
Amennyiben figyelmen kívül hagyjuk a 20 százalékos töltöttség elérését követően érkező értesítéseket, és nem töltjük fel az okoszár akkumulátorát, úgy kívülről csak akkor lesz lehetőség bejutni, ha olyan, vészfunkciós zárat használunk, ami kívülről akkor is nyitható kulccsal, ha belül is van kulcs. Éppen ezért hangsúlyozom, hogy okoszárat főleg ilyen zárbetéttel érdemes használni, hogy a lakásba akkor is be lehessen jutni, ha bármilyen okból az eszköz használhatatlanná válna.
Utolsó kérdés: jó ez nekünk?
Lesz, akinek teljesen értelmetlen egy okoszár, más hasznos lehetőségeket rejtő eszközt lát majd benne. Én hajlok rá, hogy átgondolva, a megfelelő (hangsúlyozom: vészfunkciós!) zárra szerelve a Nuki Smart Lock 3.o olyan eszköz, aminek ugyanúgy van értelme, mint a telefonos fizetésnek vagy a digitális bérletnek. És azt sem szabad elfelejteni, hogy ez a megoldás nemcsak otthon használható, hanem akár egy Airbnb-s bérleménynél, egy nyaralónál vagy akár egy irodában is – a lehetőségek azért bőven túlmutatnak azon, hogy hazaérve nem kell a kulcs után kotorászni.
Hogy mindez kinek ér meg 100 ezer forint körüli összeget, az szintén egyéni preferencia kérdése. Tény, hogy ennél jóval olcsóbban is lehet venni hasonló képességű, viszont Kínából származó eszközöket. Márpedig az ár esetében nem szabad elfelejteni, hogy ez egy Európában fejlesztett és gyártott eszköz, aminél megérheti a felárat, hogy nem tud az egész Kínai Népköztársaság arról, mikor mentünk el otthonról."
Hungary,2023-11-17,24.hu,https://24.hu/belfold/2023/11/17/lmp-alberlettorveny-csardi-antal-lakhatasi-valsag/,Új albérlettörvényt javasol az LMP,"Albérlettörvényt és fővárosi városrehabilitációs programokat sürget az LMP.
Csárdi Antal, az ellenzéki frakcióvezető-helyettese pénteken, online sajtótájékoztatóján köszöntötte a megalakulásának 150. évfordulóját ünneplő Budapestet, és arról beszélt, hogy aki körülnéz a fővárosban, az „csodákat lát”, mert a „világ legszebb helyén élünk”.
A képviselő a lakhatási helyzetet elemezve azt mondta, hogy egy pályakezdő fiatal nem képes saját erőből ingatlant vásárolni, a béréből pedig nem tud albérletet fizetni.
Jelenleg egy budapesti albérlet átlagosan 200-230 ezer forintba kerül, ezért az Országgyűlésnek és a városvezetésnek is feladata, hogy javítson a lakhatási válságon
– tette hozzá.
Kijelentette, olyan albérlettörvényre van szükség, ami mind a bérlő, mind a tulajdonos jogait biztosítja.
A főváros megújulását segítené a városrehabilitációs programok visszahozása – folytatta Csárdi Antal, aki Belső-Ferencvárost említette példaként. Azt mondta, nem szabad megengedni, hogy kisajátítsák ezt a várost a turisták, ezért sokkal szigorúbb szabályozást kért az Airbnb-lakásokra.
(MTI)"
Hungary,2023-10-05,24.hu,https://24.hu/elet-stilus/2023/10/05/540-napja-lakik-fizetes-nelkul-egy-airbnb-s-luxusingatlanban-es-csak-100-ezer-dollar-elleneben-hajlando-kikoltozni/,"540 napja lakik fizetés nélkül egy Airbnb-s luxusházban, és csak 100 ezer dollár ellenében hajlandó kiköltözni","Egy önkényes házfoglaló és egy vendégházat illegálisan felépítő tulajdonos harca a napfényes Los Angelesből.					
A „pokoli bérlő” néven emlegetett Airbnb-vendég már több mint másfél éve lakik egy Los Angeles-i dombokra néző luxusvendégházban – és nem hajlandó távozni, hacsak a lakástulajdonos nem fizet neki 100 ezer dollár – mintegy 37 millió forint – költözési díjat.
A történetet bemutató Los Angeles Times azt írja, hogy a „pokoli bérlő”, Elizabeth Hirschhorn még 2021 szeptemberében vette ki fél évre Sascha Jovanovic brentwoodi vendégházát, éjszakánként 105 dollárért (39 ezer forintért). A bírósági dokumentumok szerint a bérlő ebben az időszakban még fizetett a házért, összesen 20 793 dollárt – ami nagyjából 7,7 millió forintnak felel meg.
Az Airbnb-n keresztül kifizetett tartózkodása azonban 2022 áprilisában véget ért, Hirschhorn pedig azóta bérleti díj nélkül lakik a főbérlő vendégházában. A bérlakásban élő Los Angeles-iek védelmére a város nemrég elfogadott új bértletidíj-stabilizációs rendelet alapján az ügyet tárgyaló bíró úgy döntött, hogy Jovanovicnak nincs joga kiköltöztetni Hirschhornt, csak akkor, ha költözést anyagilag komepnzálja.
A lap által megszerzett, Jovanovic ügyvédjének küldött emailben Hirschhorn ügyvédje, Amanda Seward azzal érvelt, hogy „100 ezer dollár a legolcsóbb módja, hogy megússza az egész tortúrát”. Majd azzal folytatta, hogy „bármilyen kellemetlen is ez az ügyfelének”, a vendégház „a bérlő otthona, amíg a bérbeadó nem kap számára kedvező ítéletet”.
Ügyvédei szerint Hirschhorntól azért nem elvárható, hogy erre az időszakra bérleti díjat fizessen, mert a város soha nem adott engedélyt arra, hogy a vendégház lakhelyként használják, ahogy arra sem, hogy a tulajdonos zuhannyal szerelje fel a melléképületet.
Sőt, az álláspontjuk szerint Hirschornnak nemcsak az elmúlt másfél bérleti díjának megfizetése alól kellene mentesülnie, hanem az első fél évre kifizetett bérleti díjat is vissza kellene kapnia.
„A főbérlő megszegte a törvényt, és megpróbált pénzt keresni azzal, hogy illegális szálláshelyet adott bérbe. Majd miután lebukott, ahelyett, hogy helyesen cselekedett volna, megfélemlítéssel, zaklatással és komolytalan perek benyújtásával próbálkozott, amelyek kidolgozott hamis történeteket tartalmaznak. Mindezt azért, hogy eltüntesse a nyomait” – mondta a nő ügyvédje, Colin Walshok az LA Timesnak. 
A férfi ügyvédje, Sebastian Rucci azonban nem ért egyet. „Ő a pokoli bérlő. Ha igaza van, akkor az elmélete szerint bármilyen engedély nélküli dolgot csinál egy bérbeadó, a bérlő örökre ingyen lakhat az ingatlanban” –  vélekedett a férfi jogi képviselője.
A lap által megszerzett bírósági dokumentumok szerint Jovanovic és Hirschhorn kapcsolata szívélyes volt az első néhány hónapban, és néha még a teraszon is együtt teázgattak. Azonban egyszer a vendégházban elromlottak az elektromos redőnyök, majd a bérlő segítségékérésének az lett a vége, hogy a tulajdonos addig nem tapasztalt beázások nyomait és penészt talált a vendégház falain.
Jovanovic a javítások miatt öt napra ki akarta költöztetni az ekkoriban még rendesen fizető Hirschornt, azonban Hirschhorn ebbe a koronavírustól tartva nem ment bele, pedig Jovanovic még a szállodai szobáját is kifizizette volna. Az addig szívélyes viszonyuk ezen a ponton megromlott, Hirschhorn egy idő után nem fizetett több bérleti díjat, azonban kiköltözni sem volt hajlandó.
Jovanovic – akit a bérlője ekkor már be sem engedett a vendégházba – megpróbálta a város lakásügyi hivatalával kilakoltatni Hirschhornt, amire ő válaszul bepanaszolta a férfit az építésbiztonsági hivatalnál a megfelelő engedélyek hiányáért. Illetve a lakásügyi hivatalnak is küldött egy levelet, amelyben illegális kilakoltatásra, zaklatásra és a költözési díj kifizetésének megtagadására panaszkodott a főbérlőjével szemben.
A lakásügyi nyomozó arra a következtetésre jutott, hogy mivel az egység megsértette a városi szabályokat, Jovanovicnak vissza kell vonnia a kilakoltatási felszólításokat, amíg nem tudja bizonyítani, hogy a vendégház megfelel a követelményeknek. Jovanovic azonban azt állítja, hogy amikor megpróbált bejutni a házba, hogy elvégezze a javításokat, Hirschhorn nem engedte be. Nemrégiben 660 dolláros (221 ezer forintos) bírságot kapott, amiért nem tartotta be a szabályokat.
Jovanovic most két különböző ügyben perli Hirschhornt: kártérítési keresetet nyújt be, hogy az elmaradt 58 ezer dolláros (21,3 millió forintos) bérleti díj miatt, valamint fellebbezett a bíró azon döntése ellen, amellyel elutasította a kilakoltatási eljárást. 
Hirschhorn azonban augusztusban ellenkeresetet nyújtott be, amelyben 15 jogsértéssel vádolta Jovanovicot – többi között gondatlansággal, zaklatással, érzelmi stressz szándékos okozásával, jogellenes üzleti gyakorlattal és a Los Angeles megyei COVID-eljárások megsértésével.
Azt állítja, hogy a férfi már a beköltözése előtt is tudott a lehetséges penészproblémáról. Később pedig zaklatta és megpróbálta megfélemlíteni, hogy elhagyja a bérleményt. Például szükségtelen építkezéseket végzett, rothadó szemeteszsákokat helyezett az ajtaja elé, elzárta a meleg vizet, és jogtalanul behatolt a vendégházba.
Amíg ezek az eljárások le nem zárulnak, addig Elizabeth Hirschhorn továbbra is Sascha Jovanovic vendégházában él.
Olyan ez, mint egy háború, ahol nem repülnek golyók. Minden alkalommal, amikor kinyitom az ajtót, attól félek, hogy ő is ugyanakkor távozik. Az ajtaja néhány méterre van a lányom hálószobájától. Már nem alszunk jól
– festette le a kellemetlen helyzetet a főbérlő."
Hungary,2023-09-27,24.hu,https://24.hu/kulfold/2023/09/27/az-airbnb-mar-most-keszul-a-haboru-utani-ukrajnai-turizmusra/,Az Airbnb már most készül a háború utáni ukrajnai turizmusra,"Az Airbnb és az Ukrán Állami Turisztikai Fejlesztési Ügynökség közös memorandumot írt alá a háború utáni időszakról – olvasható a megállapodásról kiadott közleményben. Az ügynökség vezetője, Mariana Oleskiv és Nathan Blecharczyk társalapító és stratégiai igazgató szerdán Ukrajna müncheni főkonzulátusán találkozott.
Az Airbnb azon kezdeményezése, hogy 130 000 ukrajnai menekültnek ingyenes ideiglenes szállást biztosít, jelentős támogatás volt számunkra. A győzelem után szeretnénk hálánkat kifejezni és vendégszeretetünket megmutatni azzal, hogy meghívjuk az egész világot, amely Ukrajna mellett áll, hogy látogasson el hozzánk. A ma aláírt együttműködési megállapodás tulajdonképpen azt bizonyítja, hogy a szándékunk országunk turizmusának a helyreállítására irányul
– fogalmazott Mariana Oleskiv.
Az ukrajnai háború kezdete óta az Airbnb.org több mint 130 000 embernek segített ingyenes és ideiglenes szállást találni. Ezeket a szállásokat az Airbnb, Inc. és más Airbnb.org adományozók, valamint az Airbnb.org-on keresztül ingyenes és kedvezményes szállásokat kínáló vendéglátók finanszírozták. Ezt a munkát az Airbnb.org partner civil szervezetei is lehetővé tették, amelyek segítettek a menekültek számára szállást foglalni és koordinálni. Az Airbnb.org világszerte több mint 40 szervezettel dolgozott együtt, hogy ideiglenes szállást biztosítson az Ukrajnából menekülő embereknek – olvasható a közleményben.
Vissza a közvetítéshez"
Hungary,2023-12-08,24.hu,https://24.hu/otthon/2023/12/08/ures-lakasok-magyarorszagon/,"Térképre vitték, hogy melyik településen mennyi üres lakás van","Budapesten az elmúlt húsz évben majdnem megduplázódott, 84 ezerről 160 ezerre nőtt a nem lakott lakások száma, de a jelenség messze nem csak a fővárost érinti, olvasható a Telexen.
A népszámlálás adatai alapján készült cikk szerint Magyarországon összesen több mint 570 ezer üresen álló ingatlan található, ez a hazai lakásállomány csaknem 15 százaléka.
A lap interaktív térképre vitte fel, hogy melyik településen hány üres ingatlan van, ezt itt lehet megtekinteni.
Az elemzés szerint a legkevesebb nem lakott ingatlan azokon a településeken van, ahol az utóbbi időszakban jelentősen megnőtt a népesség a szuburbanizáció, azaz a városból kiköltözők miatt.
Ahol viszont sok üres ingatlan van:
a nagyvárosokban, ami az illegális albérleteztetésnek, a rövid távú szálláskiadásnak (Airbnb), az elhanyagolt és nem korszerű ingatlanok magas számának, valamint az önkormányzati lakásgazdálkodás elégtelenségének tulajdonítható.
a Balaton körüli településeken, itt a turisztikai szektor miatt található sok üres ingatlan
az úgynevezett belső perifériában, ide azok a települések tartóznak, amik eredendően jó földrajzi helyzetben vannak: nem határ mentiek, nincsenek távol a nagyobb központoktól, de mégis valamilyen település- vagy gazdaságszerkezeti sajátosság miatt alacsonyabb jövedelmű a népességük.
a külső perifériában, amit  jellemzően a borsodi, a hevesi és a nógrádi vármegyék határ menti részei alkotnak. Ezeket a részeket – hasonlóan az előző csoporthoz – a gazdasági kilátástalanság miatt hagyják el sokan, így itt sem ritka, hogy az ingatlanok több mint fele üresen áll.
a dél-békési településeken, ahol jelentősen csökkent a mezőgazdasági foglalkoztatottság,
és  Csongrád-Csanád és Bács-Kiskun vármegye határterületén, ahol az adatok rendkívül erős összefüggést mutatnak a külterületi – jellemzően tanyasi – népesség arányával.
A Telex összegzése szerint az üres ingatlanok jelensége rendkívül komplex, és számos tényező befolyásolja azt."
Hungary,2023-12-05,24.hu,https://24.hu/otthon/2023/12/05/mikulas-finnorszag-otthon-airbnb/,Most akár te is eltölthetsz három éjszakát a Mikulás finnországi otthonában,"Minden évben családok milliói várják a Mikulást, most viszont lehetőség nyílt rá, hogy mi utazzunk el az ő otthonába, írja a CNN.
Az Airbnb hirdetett nyereményjátékot, amelynek győztese a családjával három éjszakát tölthet majd el a Mikulás házában a finnországi Rovaniemi városában, amit egyébként joggal neveznek téli meseországnak is karácsony környékén.
Airbnb
Az ott tartózkodás alatt a szerencsés család bepillanthat a Mikulás postájának működésébe, ahová naponta 30 ezer levél érkezik az év ezen szakaszában.
A kisorsolt nyertesek finn specialitásokat kóstolhatnak meg a három nap alatt, felpróbálhatják a manók ruháit, és a környéken felejthetetlen kirándulásokon vehetnek részt.
A család december 18. és 21. között lehet majd a Mikulás vendége, jelentkezni december 11-től lehet az Airbnb honlapján."
Hungary,2023-11-07,24.hu,https://24.hu/otthon/2023/11/07/rovid-tavu-lakaskiadas-airbnb-olaszorszag/,Olaszországban tovább nehezítik a rövid távú lakáskiadást,"A jövő évi költségvetési törvényjavaslat értelmében az eddigi 21-ről 26 százalékra emelkedne a rövid távú lakáskiadás után fizetendő adó Olaszországban, írja a turizmus.com.
A lap cikke szerint az adóemelés csak azokra a lakástulajdonosokra vonatkozna, akiknek egynél több rövid távra kiadott ingatlanuk van. Ezenkívül csak évente 30 napnál hosszabb idejű lakáskiadás esetén kellene a magasabb összegű adót fizetni.
Az olasz kormány az új szabályozással a nagyvárosokban uralkodó lakáshiány, a magas bérleti díjak és a túlturizmus ellen akar fellépni. Ugyanis sok lakástulajdonos inkább turistáknak adja ki a lakását több pénzért, és olyan platformokon hirdet, mint például az Airbnb."
Hungary,2023-09-20,24.hu,https://24.hu/otthon/2023/09/20/airbnb-57-ezer-szallas-torolve/,57 ezer nem létező szállást törölt idén az Airbnb,"Elég komoly kihívás elé állították az Airbnb-t a kamuhirdetések miatt, ugyanis sokan félve foglaltak szállást maguknak a platformon az átverések miatt, írja az Independent.
A cég közlése szerint a mesterséges intelligencia segítségével csak idén 57 ezer kamuszállást takarítottak el az oldalról, és további 157 ezer esetben akadályozták meg, hogy azok egyáltalán megjelenjenek a site-on.
A San Francisco-i központú vállalat szerint 260 ezer szállás esetében csökkentették vagy törölték a takarítási díjat, hogy a fogyasztók tényleges ár szerint tudják rendezni a helyeket.
A felhasználók visszajelzése szerint az Airbnb már nem annyira megfizethető, mint volt korábban. Fő problémaként említik sokan a szezonális árazást, vagyis hogy a legforgalmasabb hónapokban a szállásadók felverik az árakat. A cég ugyanakkor további lépéseket tervez annak érdekében, hogy ezt a tendenciát visszafordítsák."
Hungary,2023-11-23,24.hu,https://24.hu/belfold/2023/11/23/booking-jutalek-befizetes-szallashely-letiltas/,"Érik az újabb Booking-botrány, most a befizetésekkel akadt gond","Több szállásadó is arra panaszkodott a 24.hu-nak, hogy miközben átutalják a Bookingnak a jutalékot, a befizetett összeg nem jelenik meg a szállásfoglaló cégnél. A Booking – miután azt látják a saját rendszerükben, hogy a szállásadó nem fizetett – elkezdi küldeni a felszólításokat a tulajdonosoknak, akadt olyan, aki már hármat is kapott. Beszéltünk olyan panziótulajdonossal is, akinek fel is függesztette a Booking a szálláshelyének reklámozását – és láthatóan ezzel nincsen egyedül.
Egy Facebook-oldalon sokan panaszkodnak a helyzetre, valaki azt írja:
Mindig utalva fizettem. Sosem volt gond. Augusztus óta pedig hónapról hónapra gyűlnek a kifizetetlen számláim. 2 hónapja írogatok nekik, küldöm a bizonylatokat, és semmi válasz. Most függesztettek fel.
Kerestük a céget, de napok óta nem kapunk választ a kérdéseinkre. A lapunknak nyilatkozó egyik szállásadónak viszont sikerült beszélnie egy ügyintézővel, aki elmondta: világszerte jelentkezett ez a probléma, arra pedig nem tudtak megnyugtató választ adni, hogy mikorra tudják orvosolni a helyzetet.
Beszéltünk egy szállodatulajdonossal is, aki szintén találkozott ezzel a problémával, a szálláshelyüknek az értékesítését azonban nem függesztette fel a Booking.
Minket nem tiltottak le, elküldtük a felületen a befizetési bizonylatot. Kaptunk egy emailt, hogy nem fizettünk 2 hónapot. Nekünk van kapcsolattartónk, megkerestük, ő azt mondta, hogy küldjük el az utalási bizonylatot
– nyilatkozta a hotel vezetője.
Az egyértelmű, hogy a bizonylat elküldése nem jelent megoldást mindenkinek, viszont úgy tűnik, hogy a nagyobb szálláshelyek, amelyeknek van kapcsolattartójuk a Bookingnál, meg tudják oldani az ügyet.
A legnagyobb nehézséget a beszámolók alapján az okozza, hogy a szálláshely-tulajdonosok nem tudják felvenni a céggel a kapcsolatot, a Booking hónapokig nem válaszol a szállásadók kérdéseire. Hogy mennyire káoszos lehet a helyzet, az is mutatja, hogy egy több szálláshellyel rendelkező tulajdonos egyik panziója még csak egyetlen felszólítást kapott augusztus óta, miközben a másik apartmanja már hármat. 
Ez a helyzet egyébként óriási érvágás a kisebb szálláshelyeknek, melyekhez a foglalások nagy része a Bookingról érkezik be.
Ha ez nyáron történik, akkor milliós veszteséget könyvelek el. Most csak pár százezreset
– nyilatkozta lapunknak az egyik szállásadó, akinek le is tiltotta már a Booking az oldalát.
Novemberben magyarul írt levélben kért bocsánatot a Booking.com vezérigazgatója, Glenn Fogel mindazoktól, akik károsultként érintettek a nyáron kipattant kifizetési botrányban. A cég hónapokig nem utalta át a szállásadóknak járó összegek egy részét, itthon a Gazdasági Versenyhivatal indított vizsgálatot az ügyben. A napokban az Európai Parlament jelentette be, hogy új regisztrációs rendszert vezetne be az unió az Airbnb és a Booking szigorúbb ellenőrzésére."
Hungary,2023-10-28,24.hu,https://24.hu/szorakozas/2023/10/28/furgon-haztulajdonos-alberlo-nem-fizet-tartozas-airbnb-usa/,"Egy furgonban él, miközben a házával a nem fizető albérlője pénzt keres","„Egy rémálomban élek, mintha minden nap kirabolnának” – foglalja össze érzéseit az a ingatlantulajdonos, aki egy furgonban kénytelen élni, miközben a házával pénzt keres a bérlője, aki neki nem hajlandó fizetni.					
A repülőgépszerelő Jason Roth 2016-ban hitellel vett meg egy házat a seattlei Rainier Valleyben. Az épületet felújította, majd barátoknak adott ki elérhető áron szobákat, hogy könnyebben tudja fizetni a részleteket.
A férfi idén úgy döntött belevág nagy álma megvalósításába: beiratkozik egy pilótaiskolába. A drága tandíj miatt a kutyájával egy apró lakásba költözött, a házat pedig teljes egészében kiadta. Csakhogy hiába az érvényes bérleti szerződés, az albérlője hónapok óta fizetni és kiköltözni sem hajlandó – írja a Fox News.
Roth szerint az albérlő tartozása március óta, a be nem fizetett közüzemi számlákkal és a késedelmi díjakkal együtt nagyjából 33 ezer 400 dollár (több mint 12 millió forint). Mivel neki fizetnie kell a házon lévő hitelt és a rezsit is, kénytelen volt kiköltözni a kis lakásából, jelenleg egy furgonban él. Ráadásul megtudta, hogy a nem fizető albérlője napi 150 dollárért (közel 55 ezer forintért) kiadja a ház lakhatóvá alakított alagsorát az Airbnb-n.
Nem elég, hogy nem fizet nekem, de még pénzt is keres, miközben a számlákat én fizetem
– mondja keserűen Roth.
A férfi azt mondja többször próbált egy minkét fél számára megfelelő megoldásban megegyezni az albérlővel, de semmi sem működött, ezért bírósághoz fordult. Az első meghallgatáson a bíróság a jelenlegi állapot fenntartása mellett döntött. Leközelebb jövő márciusban születhet döntés a bérlő kilakoltatásáról, miközben a hajléktalanként élő Rothnak már nem csak a ház törlesztőrészleteit és számláit, de a jogi költségeket is fizetnie kell. Az albérlőnek egy bajbajutott bérlőket segítő szervezet ingyen biztosít ügyvédet.
Az albérlő azt mondja a történet a valóságban egyáltalán nem úgy fest, ahogy az a sajtóban megjelenik, ám részleteket nem hajlandó ezzel kapcsolatban elárulni, a jogi eljárás lezárásáig. Roth nem tudja, mi lesz vele télen, hiszen ingatlantulajdonosként, hivatalosan semmilyen segítségre sem számíthat. A barátai egy online adománygyűjtő-kampány elindításával próbálnak segíteni Rothon, akinek annyit sikerült elérnie, hogy a házát törölték az Airbnb nyilvántartásából, hiszen csak a tulajdonos adhat ki szobát az oldalon."
Hungary,2023-11-13,24.hu,https://24.hu/otthon/2023/11/13/mehtamadas-keteves-kisfiu-udvar-video/,"Méhraj támadt egy kétéves kisfiúra az udvaron, biztonsági kamera rögzítette a rémisztő jelenetsort","Amikor Matt Krueger meghallotta, hogy a kétéves fia a kertjükben sikítozik, még nem hitte volna, hogy ilyen félelmetes látvány fogadja majd a helyszínen, írja a People.
A négygyermekes apuka a TikTokon osztotta meg a család biztonsági kamerájának felvételét, amit azóta több millióan láttak. A felvételen látszik, hogy a gyermeket közel 20 méh csípte meg másodpercek alatt az udvaron.
A férfi a lapnak elmondta, eleinte nem tudta mi történhetett, de amikor meglátta, hogy a fia támadás alatt áll, rögtön odarohant, és magával ragadta őt. Ugyan két lánytestvére már hamarabb a segítségére sietett, a kisgyereket még akkor is csipkedték a méhek, amikor beértek az ingatlanba. A ruháját szét kellett tépni, mert nem voltak hajlandóak távozni a méhek onnan.
Az eseményeket később úgy sikerült pontosan rekonstruálni, hogy visszanézték a biztonsági kamera felvételeit. Így derült ki, hogy valószínűleg a testvérek közül valaki rálépett egy méhkaptárra, ahonnan elszabadultak félelmükben az állatok.
Szerencsére a gyermeknek nem voltak allergiás reakciói, és már jobban van.
@rental.cashflow This was a pretty hard one to post. We were working on one of our Airbnbs, and the kids were playing outside. I heard him screaming and looked out the window to see him getting attacked by a swarm of bees. Thanking God that there was no allergic reaction, but still pretty hard to see him go through as a parent. Have you ever experienced something like this? #groundbees #beeattack #beesting #swarmofbees ♬ original sound – Matt Krueger | Rental Cashflow"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2023-08-11,24.hu,https://24.hu/belfold/2023/08/11/terezvaros-airbnb-kommando-soproni-tamas-budapest/,Airbnb-kommandót indított Terézváros,"Mostantól ellenőrizni fogják Terézvárosban az ideiglenes szállásadók működését. A momentumos Soproni Tamás vezette kerület a közleményben azt írja, hogy a terézvárosi „airbnb-kommandó” az első útján nyolc szálláskiadó portálon hirdetett lakást ellenőrzött. Ezekből öt üzemelt illegálisan, úgynevezett NTAK szám nélkül, vagyis a szállásadók adózás, bejelentés nélkül fogadtak turistákat.
A tulajdonosok ellen azonnali hatósági eljárás indult, és a ,,fekete” működtetésről tájékoztatta a polgármesteri hivatal a társhatóságokat is, így a szálláskiadók több helyről is számíthatnak a bírságra.
A közlemény szerint az ellenőrző csapatot azért állították fel, mert a nyári turizmussal megerősödő airbnb-szolgáltatás a terézvárosiak nyugodt életének, éjszakáinak rovására megy. Így legalább azokat ki tudják szűri, akik ezt a tevékenységet bejelentés nélkül, feketén végzik.
Az intenzív ellenőrzés Terézvárosban folytatódik, az airbnb-kommandó a nyár folyamán mindenkire lecsap, aki nem tesz eleget még az alapvető kötelezettségeinek sem, és ezzel nem csak anyagi kárt okoz, hanem semmibe veszi a VI. kerületben élők nyugalmát, az otthonok békéjét
– áll a közleményben.
A terézvárosi önkormányzat volt az első Budapesten, amely megalkotta a rövid távú lakáskiadás szabályrendszerét az országgyűlési felhatalmazás után, de végül a Kormányhivatal a hatálybalépés előtt közbelépett. Álláspontjuk szerint a lakók érdekét szolgáló elvárások korlátoznák a lakáskiadókat, és ez ellentétes  a kormány szándékával."
Hungary,2023-10-09,24.hu,https://24.hu/fn/gazdasag/2023/10/09/lakas-ingatlan-lakoingatlan-ures-lakas-lakasallomany-falu-varos-telepules-ingatlanpiac-udulo-balaton-nyaralo-airbnb-ingatlanvasarlas/,"Hatszázezer üres lakást találtak az országban, egyre többen hagyják hátra ingatlanjukat","Leginkább az elvándorlás és az elöregedés nyomán nőtt a nem lakott ingatlanok aránya. Bizonyos településeken komoly nehézségekbe ütközik a megörökölt ingatlanok eladása. Budapesten és a prosperáló nagyvárosokban, valamint a Balaton partján viszont egész más magyarázatot kell keresni a nem lakott lakások számának növekedésére – olvasható a G7.hu körképében.					
A tavalyi népszámlálás idején országosan a lakóingatlanok körülbelül hatoda, csaknem 600 ezer (599 023) lakás tartozott a a nem lakott lakások kategóriájába.
2011-hez, az ez előtti utolsó népszámláláshoz képest több mint duplájára nőtt az ilyen lakások száma.
És csak azért nem nőtt nagyobb mértékben az arányuk, mert ebben az időszakban a lakásállomány is bővült mintegy 200 ezer ingatlannal – hívja fel a figyelmet a portál.
A ténylegesen üresen álló lakások mellett a statisztika szerint nem lakottnak számítanak a nyaralóként, üdülésre használt ingatlanok, de például ide tartoznak a turisztikai célra kiadott vagy akár irodaként használt lakások is. Vagy az olyan ingatlanok, amiknek a tulajai két város között ingáznak, és csak a másik lakásukat jelölik meg tartózkodási helyüknek. Viszont nem tartoznak ebbe a kategóriába az albérletek, ezek ugyanis lakott lakásnak számítanak.
Nagyot nőtt a hátrahagyott lakások aránya
Miközben a legutóbbi két népszámlálás között Budapesten, a megyei jogú városokban és a többi városban is nőtt a nem lakott lakások aránya, a községekben csökkent. Feltűnő, hogy sok a Balaton környéki település a listán (mint Szántód, Balatonakali, Kékkút, Mindszentkálla). Ennek a turisztikai célra és nyaralóként használt, sőt akár az elmúlt időszakban ilyen célra épített lakások arányának növekedése lehet az oka. Van viszont egy másik ok is, ami nagyrészt magyarázhatja, hogy összességében miért nem nőtt a községekben az arány.
A két népszámlálás közti időszak második felében, nagyjából 2015 után a magyarországi ingatlanpiacra jellemző volt, hogy az emberek olyan településekre vagy azok közelébe költöztek, ahol jobbak voltak a munkaerőpiaci lehetőségek. Ez hozzájárult a községek és a városok közti árolló nyílásához, de egy bizonyos árszintnél ez a fajta elvándorlás már korlátokba ütközött.
Akik ugyanis a kistelepülésekről elvándoroltak, nem biztos, hogy meg tudták maguknak engedni az ingatlanvásárlást városokban, ezért más, jellemzően a városokhoz közelebb eső községekbe költöztek – mondta Balogh László, az Ingatlan.com vezető gazdasági szakértője. 
Mindez a leglátványosabban a budapesti agglomerációban látszott, ahova a magas bérleti díjak és ingatlanárak miatt a városból is sokan költöztek ki.
A Pest vármegyei járások legtöbbjében emiatt úgy csökkent a nem lakott lakások aránya, hogy közben 46 ezerrel nőtt az ingatlanok száma
– mondta erről a G7-nek Czirfusz Márton, a Periféria Közpolitikai és Kutatóközpont alapítója, aki viszont olyan esetekről is beszélt, amikor az elvándorlás növeli a kistelepüléseken a nem lakott lakások arányát.
Sok észak-alföldi vagy akár borsodi településen például az jellemző inkább, hogy a fiatalabbak az országon belül máshol találnak munkát, és az így hátrahagyott vagy akár örökölt ingatlanokat el sem lehet adni, mert nincs rájuk kereslet. A statisztikákban egyébként az is látszik, hogy a legrosszabb minőségű lakásokat egyre nagyobb mértékben feladják, hiszen a komfort nélküli lakások esetében már minden harmadik nem lakott, miközben az összkomfortos lakások esetében ez az arány csak 10 százalék.
Más esetekben a kistelepüléseken a nem lakott lakások arányának csökkenését viszont érdekes módon valamelyest vissza is fogta a 2010-es évek második felének ingatlanpiaci fellendülése.
Egyes esetekben egy ilyen megörökölt ingatlan tulajdonosai inkább kivártak az eladással. Skizofrén helyzet alakult ki, mert adott esetben a saját városi közegükben az árak növekedését érzékelték, miközben a szülők házára hónapokig nem érkezett vételi ajánlat. Az eladók úgy voltak vele, hogy pár millió forintért nem válnak meg egy nagyobb háztól, és sok olyan ingatlan volt, ami ilyen módon maradt parlagon
– mondta erről Balogh László.
Ezek miatt a községek között vannak olyanok, ahol az elvándorlás és az elöregedés, és a nem lakott ingatlanok arányának növekedése jellemző.
Elnéptelenedő és átalakuló városok
Ugyanilyen komplex kép rajzolódik ki a városok esetében is, még akkor is, ha a fenti ábrán ezek között már minden alkategóriában a nem lakott lakások arányának növekedését láthattuk. Annak a 20 magyar városnak a sorában, ahol 2022-ben a legnagyobb volt az üres ingatlanok aránya, szintén feltűnőek a balatoni városok (Siófok, Keszthely). Ezek esetében ugyanaz a magyarázat, mint a legnagyobb növekedést mutató településeknél (idegenforgalmi hasznosítás és idényszerű használat). 
Azonban a gazdaságilag kevésbé prosperáló és turizmusban nem erős középvárosok esetén (például Salgótarján, Orosháza), az okok hasonlóak az elnéptelenedő községekben tapasztaltakhoz.
 Leginkább tehát az öröklés után nem használatba vett vagy a munkalehetőségek hiánya miatti elvándorlás után hátrahagyott, de nem eladott lakások növelték az arányokat.
Budapesten, Szegeden vagy Miskolcon az ügyvédi, mérnöki irodaként vagy magánorvosi rendelőként használt lakások aránya is nagyobb, ami szintén a nem lakott lakások állományát növeli.
Külön érdekes kiemelni a budapesti turizmus felfutását, és ezen belül is a turisztikai célú rövidtávú lakáskiadás térnyerését, ami a 2011 és 2022 közti időszak egy másik fontos, ingatlanpiaci vonatkozásokkal is bíró trendje volt. A budapesti belső kerületek ingatlantulajai az ingatlanjaik felértékelődése miatt máshol jobb lakásokat tudtak venni, vagy ha valakinek itt volt második ingatlanja, jobban megérte Airbnb-ként kiadni, mint itt lakni, mondta Balogh László.
A nagyvárosok esetében a befektetési célú vásárlás úgy is növelheti a nem lakott ingatlanok arányát, ha azt a lakást például az árak növekedésére várva üresen tartják. Mivel
a fővárosban az ingatlanvételek körülbelül 40-50 százaléka befektetési célú, ez a hatás egyáltalán nem elhanyagolható."
Hungary,2023-10-03,24.hu,https://24.hu/elet-stilus/2023/10/03/airbnb-takaritas-tiktok-csatorna-miami/,"Műszempillák a falon, péniszalakú pohár, 500 dolláros táska – csak néhány dolog, amit a floridai nő az otthonában talált","Legalább nem unatkozik.					
Időnként TikTokon rá lehet bukkanni valamilyen tematikára épülő csatornára a százhuszadik aktuális trendet követő táncos videó után – a Daily Mailnek ez sikerült, mikor felfedezték Giullianna fiókját.
A floridai nő még májusban indította el a lassan már 50. résznél járó Mit hagytak hátra vendégeim az Airbnb-mben című sorozatát, és úgy tűnik, a nála szállók hétről hétre biztosítanak elég muníciót újabb videók elkészítéséhez.
Giullianna azon szerencsések közé tartozik, akiknek van egy saját, kétszintes, medencés háza Miamiban, amely kiváló helyszín kisebb társaságok számára, ha bulizni kívánnak. A tiktokker az ilyen összejövetelek után maga végzi házának kitakarítását, és ezt követői örömére videóra is veszi.
Az ilyenkor szinte elvárható törött poharakon és italosüvegeken túl Giullianna talált már okos hullahopp karikát, óriási vízipipát, rózsabimbó-alakú jégkockatartót, péniszformájú poharat, strandtakarót, UNO-kártyát, Christian Dior napszemüveget, félig megevett születésnapi tortát, és egyéb nasik tömkelegét.
A legértékesebb dolog, amibe valaha belefutott egy 500 dollár (körülbelül 185 ezer forint) értékű Marc Jacobs táska volt – megtalálása után felhívta előző vendégét, de a táska tulajdonosa azt mondta neki, tartsa meg nyugodtan.
Elmondta, hogy nem akarja a táskát, mert az egy születésnapi ajándék volt egy barátjától – aki már nem barátja. Nem akarta magával vinni, így pedig abban bízott, hogy valaki más majd hasznát veszi.
– mesélte a luxusvilla tulajdonosa, aki így egy dizájnertáskával is gazdagabb lett.
A legfurcsább dolognak mégis azt a két műszempillát tartja, melyeket egyik vendége ragasztott a falra az ágy mellé:
„Először eléggé megijedtem… Azt hittem, hogy két pók.”
Giullianna azt is bemutatta, hogy a házában hagyott, félig elfogyasztott italokat mindig kiönti a csapba, noha számára ez a takarítás egyik legfájdalmasabb része.
  @atouchofclass_miami Only one thing getting thrown away this time ☺️#miami #airbnbhostlife #airbnb #airbnbhost #airbnbexperienceshost #airbnbexperience #airbnbguests #miamiairbnb ♬ OKI DOKI - KAROL G"
Hungary,2023-10-09,24.hu,https://24.hu/szorakozas/2023/10/09/legi-reklammal-rolls-royce-floridai-ferfi/,Légi reklámmal kereste az ellopott Rolls Royce-ot egy floridai férfi,"A nagyjából 70 millió forintot érő autót még az interneten is kínálták a tolvajok, de nem így sikerült megtalálni.					
Elloptak egy 200 ezer dollár (kb. 70 millió forint) értékű lila Rolls Royce Wraith-t Floridában – írja az Insider. A 2016-os autó egy bizonyos Bob Benyo feléségéé volt, a garázsukból nyúlták le a tolvajok. A férfi állítása szerint hat ilyen autó lehet még az Egyesült Államokban.
A férfi minden követ megmozgatott, hogy megtalálja a Rolly Royce-ot, átfésülte a biztonsági kamerák felvételeit, együttműködött a bűnüldöző szervekkel, és még a gyártónak is írt, de végül egy rendhagyó megoldás vezetett eredményre.
Benyo úgy döntött, hogy légi transzparenssel próbálja megtalálni az autót, ezért megkereste az Aerial Banners céget, amely épp erre szakosodott.
A repülő egy molinót húzott, amin a férfi közölte, hogy ellopták az autóját, leírta az elérhetőségét, és hogy jutalmat ajánl fel. Később kiderült, 5000 dollár (kb. 1,7 millió forint) volt az összeg.
Bob Benyo elmondta, hogy több száz hívást és sms-t kapott ezután, és végül megtudta, hogy egy Telegram-csatornán kínálják bérbe az autót.
A férfi magánnyomozókkal közösen chaten próbált kapcsolatba lépni a tolvajokkal, de nem jártak sikerrel, egy nő viszont jelentkezett, hogy látta a Rolls Royce-t egy Airbnb-lakás előtt. A rendőrség meg is találta az autót, a jutalmat viszont csak akkor adták át a nőnek, miután megbizonyosodtak róla, hogy semmi köze az elkövetőkhöz.
Az autót még szeptember 21-én lopták el, a biztonsági kamerák felvételei szerint két ember követte Benyo feleségét, majd leparkoltak a házukkal szemben. Amikor a nő bement, a tolvajok kinyitották a garázsajtót egy speciális távirányítóval. A rendőrség később elmondta, a gyanúsítottak fel is voltak fegyverkezve."
Hungary,2023-07-11,24.hu,https://24.hu/otthon/2023/07/11/airbnb-szallas-foglalas-meglepetes-furdoszoba-matrac/,"Kivett egy Airbnb-t, de váratlan meglepetés érte, amikor megmutatták neki, hol fog aludni","Szürreális szituációba került egy utazó a napokban, amikor elfoglalta az Airbnb-n előre kifizetett szállását.
David Holtz a Twitteren számolt be róla, hogy a bérelt szobája a gyakorlatban egy fürdőszoba volt, aminek a közepére letett a tulajdonos egy matracot.
Természetesen azóta bejárta az egész internetet a fotó. A felvételt alig egy nap alatt több mint hétmillióan látták a közösségi oldalon és több mint 110 ezer lájkot kapott cikkünk írásának pillanatáig.
Ugyan a fürdőszoba viszonylag tágasnak tűnik, érthetetlen, hogy a tulaj miért akarta a WC mellett altatni a vendégét, és hogy korábban kik bérelték ki így a szállást.
Az nem derült ki a tweetből, hogy az Airbnb-n hogy nézett ki ez a szállás, de a cég azt ígérte neki, hogy utána járnak az ügynek.
tfw you arrive at your @airbnb and realize that the whole space is essentially just a large-ish bathroom that the host put a bed into pic.twitter.com/ImlxVWtAXF
— David Holtz (@daveholtz) July 10, 2023"
Hungary,2023-06-27,24.hu,https://24.hu/elet-stilus/2023/06/27/barbie-airnbn-haz-malibu-xbox-kontroller-konzol/,"Felkerült egy Barbie-ház az Airbnb-re, hamarosan lehet foglalni Malibuban","Rózsaszín kontrollerrel és babaházba bújtatott konzollal is üdvözlik a Barbie-filmet.					
A Barbie-film tartja lázban a világot, nem csoda, hogy a legtöbb cég próbál rárepülni a témára.
A rajongók hamarosan akár ki is bérelhetnek egy szobát a szőkeség malibui házában, a rózsaszín ingatlan ugyanis elérhető az Airbnb-n. A ház nem most épült, de felújították, számítva arra, hogy a film miatt egyre többen érkeznek hozzájuk.
Az ajánlat egészen konkrétan Ken szobájára vonatkozik, aki két szerencsés vendéget fogad, amíg Barbie távol van.
A foglalni július 17-én reggel 10 órától lehet. Már így néz ki a ház:
Spotted this thing from 10 miles away flying over #Malibu today. Is that a…. real life #Barbie Malibu House?? Seems to be. Pink everything… a water slide… floating “KEN” letters. Publicity stunt? Huge Barbie fans? Filming location #BarbieMovie ? Who knows. @kcalnews pic.twitter.com/6x9gEcFoVf
— John Schreiber (@johnschreiber) June 26, 2023
Az Xbox is rózsaszínbe öltözött a film tiszteletére.
A Mirror írta meg, hogy a Warner Bros., a Mattel és az Xbox is együttműködik, elkészült a rózsaszín Xbox Series S, amely egy az egyben Barbie-t és világát hirdeti.
A kontroller rózsaszín színű, a konzol pedig egy ugyanilyen színű babaházban kapott helyett.
Xbox
Az Xbox 10 különböző „Barbie-karaktert” kínál (a klasszikus szőke bombázó pont nincs benne), amiket majd egy sorsoláson lehet megnyerni, a főszereplők két autójának, az 1956-os Chevrolet Corvette EV Corvette-nek és a 2022-es GMC Hummer EV Pickupnak a mását.
A Barbie tematikájú Xboxok július 10-tő elérhetőek az Xbox Twitter-oldalán és az Xbox Rewardson.
A Barbie című filmet egyébként július 20-án mutatják be Magyarországon."
Hungary,2023-09-11,24.hu,https://24.hu/elet-stilus/2023/09/11/will-smith-kaliforniaba-jottem-evfordulo-foto/,Will Smith 33 év után meglátogatta a Kaliforniába jöttem forgatási helyszínét,"Sem a ház, sem Smith nem öregedett látványosan.					
33 éve, 1990. szeptember 10-én mutatták be az NBC-n a Kaliforniába jöttem című vígjátéksorozatot, amelyből az egész világ megismerte Will Smitht. A színész nosztalgiázott az évforduló kapcsán, és lőtt egy képet a kaliforniai Brentwood városnegyedben található villa előtt, amit a Banks család lakhelyeként illusztráltak külső felvételek során a sorozatban.
A ház Airbnb-n keresztül bérelhető egyébként, több mint 6 millió dolláros értékkel bír. Egyébként a sorozat legnagyobb részét egy Los Angeles-i stúdióban vették fel.
Ahogy Smith írja:
Ma 33 éve költöztem be.
 
A bejegyzés megtekintése az Instagramon
 
Will Smith (@willsmith) által megosztott bejegyzés"
Hungary,2023-08-21,24.hu,https://24.hu/otthon/2023/08/21/dubaj-ingatlanpiac-magyar-befektetok/,Egyre több magyar vásárol ingatlant Dubajban,"Dinamikusan növekszik Dubaj népszerűsége a külföldi ingatlan befektetők körében, ami alól a magyarok sem képeznek kivételt. Az Egyesült Arab Emírségek második legnépesebb városában alig magasabbak a négyzetméterárak, mint Budapesten, átszámítva 70-75 millió forintért pedig olyan újépítésű garzont is lehet már venni, aminek privát medence van a teraszán. Bencsik Tamás, a Livin Experts ügyvezető-társtulajdonosa rámutatott, az adómentesen kiadható és eladható dubaji lakások kiváló lehetőséget nyújtanak mindazok számára, akik megbízható, dollár alapú befektetést keresnek.					
2022-ben több mint 122,658 ingatlan adásvételt regisztráltak Dubajban, miközben egész Magyarországon mindössze 15%-al több ingatlan cserélt gazdát a vizsgált időszakban. Csak 2023-ban január 1 és július 31. között 95,624 ingatlan adás-vétel történt Dubajban. A világ üzleti központjának számító luxus nagyváros ingatlanpiacának lendülete ráadásul láthatóan csak fokozódott 2023-ban és az árak már meghaladják a járvány előtti szintet.
Bencsik Tamás, a dubaji ingatlanpiacon tevékenykedő Livin Experts ügyvezető-társtulajdonosa elmondta, tévhit, hogy kizárólag a nagy vagyonnal rendelkező magánszemélyek fordulnak az Egyesült Arab Emírségek egyik központja felé, hiszen az árak a középosztálybeli magyarok számára is elérhető közelségben vannak.
Egyértelmű trenddé vált, hogy a megrekkenő magyar ingatlanpiacról kivonják a tőkét a befektetők és külföld felé kacsintgatnak, Dubaj pedig az egyik legfelkapottabb célpont ilyen tekintetben. Miközben hazánkban egyes előrejelzések szerint egy évtizedig is eltarthat, mire a piac talpra áll, addig Dubaj ingatlanfejlesztései nem gyökereztek földbe, sőt, ezek a projektek népszerűbbek, mint valaha
– magyarázta.
Mint mondta, magyar fejjel döbbenetes ezt hallani, de kint gyakorlatilag az összes újépítésű ingatlan tervezőasztalról kel el, rekordgyorsaság alatt. Egy felkapottabb ingatlanfejlesztő még csak tervezés alatt álló, 300 lakásos toronyházának minden szeglete két nap alatt megy el akkor is, ha csak 3-4 év múlva lesz kész az ingatlan.
Nincsenek rejtett költségek, a bevétel adómentes
Dubrajra gondolva a legtöbb embernek a luxus és a drágaság jut eszébe, de az ingatlanpiacon az utóbbi egyáltalán nem érvényesül, sőt, Budapest belvárosának árszintjéhez rendkívül közel lehet már lakásokhoz jutni.
Omar Abdelrehim, a Livin Experts ügyvezető-társtulajdonosa példaként említette, hogy egy 35-38 négyzetméteres stúdiólakást az erkélyen privát medencével már 700-750 ezer dirhamért meg lehet venni, ami mostani árfolyamon átszámítva 70-75 millió forint, amit ráadásul az építkezés alatt, több év alatt, részletekben kell csak kifizetni. Ennyi pénzért pedig Magyarország fővárosának szívében sem lehet sokkal nagyobb alapterületű, jó paraméterekkel rendelkező ingatlant vásárolni jelenleg. 
Dubajban 3.5 millióan élnek, de a népesség évről évre 200-250 ezer fővel növekszik, ami nagy hajtóerő az ingatlanpiacnak. A lakásokat éves szerződéssel vagy úgymond nyaralóként lehet üzemeltetni, akár Airbnb-n, akár más platformon keresztül. Az ebből szerzett jövedelem pedig a duplája is lehet annak, amit Magyarországon egy albérlet termel
– mutatott rá.
Hozzátette, hatalmas előnye még a legek városának, hogy a bérleményből származó bevétel teljesen adómentes, és ha a tulajdonos a későbbiekben eladná a lakását, az értéknövekedés után sem kell adóznia. Ráadásul aki Dubajban vesz ingatlant, az megteremti magának a lehetőséget, hogy évente egy-két hetet vagy hónapot eltöltsön itt. Fontos megemlíteni, hogy a Dubajban értékesített ingatlanok többsége freehold, ami azt jelenti, hogy külföldiek is örökre vásárolhatják meg, nem pedig csak 100 évre, ahogyan arról többen tévesen vélekednek.
A Livin Experts szeptember 15-én és 16-án kétnapos roadshow-t szervez a budapesti Ritz-Carltonban, ahol kétórás etapokban mutatják be a dubaji ingatlanpiacot az érdeklődőknek. A helyszínen személyes konzultációra is lehetőség lesz, sőt, akár konkrét projekteket is tudnak ajánlani a szakértők a potenciális befektetőknek. Az érdeklődők a cég weboldalán tudnak regisztrálni az eseményre."
Hungary,2023-08-15,24.hu,https://24.hu/kulfold/2023/08/15/hawaii-tuzvesz-magyar-hazaspar-lahaina-maui-100-halalos-aldozat-termeszeti-katasztrofa-turizmus-menedekhely-usa/,"Nem állt le a turizmus Mauin, ezért nincs elég menedékhely Hawaii legnagyobb tűzvésze után","A szigetcsoport történetének legnagyobb természeti katasztrófája után eddig 100 halálos áldozatot találtak, de a hatóságok szerint ennél sokkal többen hunyhattak el. A tűzvész által leginkább sújtott Maui szigeten élő, ám a katasztrófa idején épp Budapesten lévő magyar család életére is hatással lesznek a történtek, barátaik közül többen mindenüket elveszítették. A távolból is szeretnének segíteni, a sziget tűz által nem érintett részén álló házukat felajánlották egy családnak, akiknek otthona elpusztult. Beszéltek arról is, hogy egyik ismerősük hogyan segítette az embereket, autóját egy gyalog menekülő családnak adva, katamaránjával pedig az óceánba menekülőknek segítve.					
Az Egyesült Államok csendes-óceáni államát, Hawaii-t még soha nem sújtotta akkora természeti katasztrófa, mint amekkora pusztítást az egy héttel ezelőtt, augusztus 8-án kitört bozóttüzek okoztak Mauin. A szigetcsoport második legnagyobb szigetén a tűz terjedéséhez ideális körülmények és egy Hawaii-t elkerülő hurrikán szelének összhatásaként nagyon rövid idő alatt vált apokaliptikussá a helyzet.
Az azóta szinte teljesen megfékezett tűzvésznek legalább 100 halálos áldozata van, akik közül eddig csupán pár ember személyazonosságát tudták megállapítani. Az eltűntek száma is több száz főre tehető. Ugyanakkor pontos számot az áldozatokról még nem lehet mondani, mivel a túlélők utáni kutatás még nagyon az elején jár. Az illetékesek arra számítanak, hogy rengeteg áldozatot találnak még a romok alatt.
Sokan voltak olyanok is, akik az óceánba menekültek a tűz elől, így az is előfordulhat, hogy egyes eltűntek maradványait soha nem találják meg.
Yuki IWAMURA / AFP Adományozott ruhákat látnak a maui tüzek által érintettek számára létrehozott elosztóközpontban a Honokawai Beach Parkban, Napili-Honokowai-ban, Hawaii nyugati részén, 2023. augusztus 14-én.
A szigeten élő, de Pesten ragadt magyar család távolról is segítene
Online becsekkoltunk a repülőre, majd otthon a pakolás közben láttuk, hogy a város közepén leégett egy apartmankomplexum, ezért végül nem indultunk el
– emlékezett vissza a bozóttüzek egyik gócpontjának számító Lahaina városa mellett élő Miki, aki feleségével, Orsival, és két gyerekükkel indult volna vissza Budapestről Hawaii-ra, amikor ottani idő szerint az éjszaka közepén kialakult a katasztrófahelyzet. Mivel a városközpont egyik frekventált helyén égett le a szóban forgó lakóház, ezért tudták, nem egy megszokott bozóttűz indult terjedésnek a szigeten, aztán a rossz hírek is egyre csak sűrűsödtek.
Az Egyesült Államokban élő, távmunkában dolgozó magyar férfi azért költözött a családjával Maui szigetére három éve, a koronavírus-járvány idején, mert ez az állam tűnt a legbiztonságosabb helynek. 
A család otthona a sziget északnyugati részén keletkező nagy tűztől valamivel északabbra található, ezért ők abban a viszonylag szerencsés helyzetben vannak, hogy nem vesztették el a házukat. Ám a barátaik rosszabbul jártak, Orsi elmondása alapján ugyanis mindnyájan elvesztették az otthonukat, vagy a munkájukat, de volt olyan is, aki mindkettőt.
A Maui nyugati részén található Lahaina, ami a szigetcsoport korábbi fővárosaként Hawaii uralkodóinak lakhelyeként is szolgált, a bozóttüzek egyik gócpontja volt, ennek nyomán a történelmi város szinte teljes egészében leégett.
A sziget legrégebbi keresztény temploma, a királyi család temetkezési helyéül szolgáló 200 éves Waiola templom, illetve a sziget első, 1901-ben átadott, Pioneer Inn nevű szállodája is teljesen elpusztult. Sőt, a kirobbanása után óránként akár másfél kilométert is előre haladó tűzben a sziget legelső, 1840-ben megépített világítótornya, és a város egyik fő nevezetessége, az óceánparton álló 150 éves banyánfa is megsérült – utóbbi könnyen lehet, hogy el is fog pusztulni.
Robert Gauthier / Los Angeles Times / Getty Images Lahaina egy fő nevezetessége, a part mentén álló 150 éves banyánfa a tűzvész után.
Összesen mintegy 2700 épület égett le, főként lakóházak. Vagyis több mint 2 ezer család veszíthette el otthonát. Csakhogy a sziget keleti részét nem fenyegették a lángok, így a turistákat sem küldték el onnan. Ám ez azzal járt, hogy rengeteg otthontalanná vált ember lakhatását azóta sem tudták megoldani.
A 24.hu-nak nyilatkozó házaspár életére is hatással lesz a katasztrófa, mivel a gyerekeik Lahainába járnak iskolába és óvodába, és sajnos egyik intézmény sem úszta meg a tüzet.
Szívszorító volt látni, hogy porig égett a világ legjobb óvodája, ahol a kislányunk végzett, és a kisfiunk is végzett volna
– mondták a szülők. Majd a helyiek segítőkészségét érzékeltetve azt is elmesélték, hogy amikor a lányuk ötgyerekes óvónője látta, milyen nehéz dolguk van megfelelő szociális háló és rokonok nélkül, akkor rögtön felajánlotta a segítségét. 
Elmondták azt is, hogyan reagált a szélviharra, majd a tűzvészre a lányuk egyik csoporttársának az édesapja. A katamaránokkal rendelkező férfi az erős szél miatt indult el kocsival Lahaina kikötőjébe, hogy átvigye a hajókat egy biztonságosabb helyre. Amikor odaért, látta, hogy a szélviharnál sokkal nagyobb a baj – ezért az autóját egy gyalog menekülő családnak adta, ő pedig felszállt az egyik hajójára, és belekezdett a lángok elől az óceánba menekülő emberek mentésébe.
Mivel Lahaina közössége olyan kedvesen befogadta őket, ezért Orsi és Miki minél előbb szeretne visszamenni Maui szigetére, hogy helyben tudjanak segíteni. De már jelenleg, a távollétükben is igyekeznek segíteni. Például felajánlották, hogy az üresen álló házukba beköltözzön egy család, amelyik elveszítette az otthonát.
Azt is hozzátették, hogy azért sem tudnának még visszamenni, mert az otthonukat csak a Lahainát átszelő, jelenleg kizárólag a hatóságok, és az egykori otthonukhoz ideiglenesen visszaengedett túlélők által használt úton, és egy másik, part menti vulkanikus hegyen keresztül vezető, hétköznapokban is életveszélyes úton lehet megközelíteni. Az, hogy csak ezek a szárazföldi útvonalak állnak rendelkezésre, a mentést és a túlélők élelmiszerellátását is megnehezíti.
Justin Sullivan / Getty Images A Lahaina felé tartó kocsisor augusztus 11-én, amikor a helyi lakosokat elkezdték visszaengedni a tűzvész sújtotta területekre.
De Miki is nehezen tudna dolgozni, mivel a sziget nyugati részének internetelérését biztosító gerinckábel is tönkrement a tűzben, és a helyreállítása akár egy évig is eltarthat az internetszolgáltató szerint.
6 milliárd dolláros kár
A Szövetségi Katasztrófavédelmi Ügynökség szombati tájékoztatása szerint egyelőre azt is nehéz megmondani, mekkora lehet a pontos anyagi kár. De abban biztosak, hogy meghaladhatja a 6 milliárd dollárt.
Hawaii kormányzója, Josh Green a hétvégi Lahainában tett látogatásakor azt mondta, a kedd hajnalban induló tűzvész a valaha volt legnagyobb természeti csapás, amivel a csendes-óceáni szigetcsoportból összeálló amerikai államnak szembe kellett néznie. A hivatalos adatok szerint az Egyesült Államok történetében is több mint egy évszázada, 1918-ben volt legutóbb súlyosabb tűzvész, mint a mostani. A minnesotai Cloquet városának tava mellett kialakuló erdőtűz összesen 453 halálos áldozattal járt. 
Maui rendőrfőnöke, John Pelletier a Lahainában tartott hétvégi sajtótájékoztatón türelemre intett mindenkit, mivel a keresés nagy kihívást jelent a parázsló romok között.
Van egy legalább 13 négyzetkilométeres terület, amelyet be kell határolnunk, és tele van szeretteink maradványaival
– mondta, és egyúttal arra kérte a helyieket, hogy akinek eltűnt hozzátartozója van, adjon DNS-mintát a hatóságoknak, mert az nagy segítséget jelenthet az áldozatok azonosításában.
Száraz hónapok után egy Hawaii-t elkerülő hurrikán
„Maui mérsékelt, illetve súlyos aszályban szenvedő területnek számított a szezonban, ahol magasabb volt a tűzveszély kockázata, mint Kaliforniában” – festette le az apokaliktikus állapotokhoz vezető helyzetet Craig Clements, a kaliforniai San José Állami Egyetem meteorológiaprofesszora a Guardiannek nyilatkozva.
„Nagyon erős szelek fújtak északkeletről, melyek a hegyvonulat fölött mentek el, majd a hegy szélárnyékos oldalán ereszkedtek le. Amikor ez történik, akkor a felszín közelében felgyorsul a szél” – mondta a szigetcsoportot elkerülő, időközben már tájfunná is minősített Dóra nevű hurrikán hatásáról a professzor.
Majd arról beszélt, hogy amikor ilyen nagy szélben kigyullad egy építmény – ahogy az most is bekövetkezett –, akkor a széltől kigyulladó és parázsló épületek nagyon gyorsan meg tudják gyújtani a szomszédos épületeket.
Ezek a körülmények mind egy klasszikus tűzveszélyes időjárási helyzetet idéztek elő.
A bajt csak tovább fokozta, hogy a Hawaii Wildfire Management Organization képviselője, Elizabeth Pickett szerint a szigetcsoport élővilágának mára olyannyira szerves részét képezik a világ minden tájáról idehurcolt invazív és egyben tűzveszélyes fűfélék, hogy az állam területének negyedét ilyen növények borítják. Ráadásul az ilyen kevésbé frekventált helyeken található gyepszőnyegeket a luxusszállodák kertjeivel és golfpályákkal ellentétben nem locsolják eleget, ezért sokkal jobban kiszáradnak, mint a rendszeresen karban tartott, turizmust kiszolgáló területek. 
Hiába tesztelik havonta, mégsem szólalt meg a vészhelyzetet jelző szirénarendszer
Bár Mikiék szerint Maui tűzoltói részben a turisták felelőtlen viselkedése, részben a természeti jelenségek miatt a legtapasztaltabb tűzoltók közé tartoznak, a hatóságoknak időbe telt, mire a helyzet uraivá váltak. A helyiek beszámolói alapján például a közterekre kihelyezett, vészhelyzet jelzésére hivatott szirénák és hangfalak egyáltalán nem szólaltak meg, pedig a rendszert havonta tesztelik. És mivel a szélsebesen terjedő lángok az áram- és a telefonszolgáltatást is gyorsan hazavágták, ezért a vészhelyzetre figyelmeztető hivatalos üzeneteket sem kapta meg mindenki a telefonján. Az egyik CNN-nek nyilatkozó túlélő például azt mesélte,
hogy amikor besötétedett a füsttől az ég, a síró gyerekeinek azt mondta, maradjanak otthon, biztos nemsokára megérkeznek a tűzoltók. Csakhogy a tűzoltók nem jöttek, ezért a tűz közeledésével jobbnak látták, ha autóba ülnek, és elindulnak.
Ráadásul a turistaparadicsomnak számító sziget keleti része érintetlen maradt, így a turistákat ide továbbra is beengedik (például Paris Hilton is itt nyaral).
Ami a katasztrófa sújtotta állam gazdaságának biztosan jót tesz, a helyieknek viszont nem feltétlen. A kormányzó hétvégi tájékoztatása szerint ezer hotelszobát biztosítottak az otthonaikat elvesztő túlélők számára, és összesen több mint 1400 embernek adnak helyet valamilyen menedékhelyen. Az Airbnb is felajánlotta az összes szigeten található szálláshelyét a rászorulóknak.
De továbbra is van 4500 ember, akinek szüksége van valamilyen menedékre.
Mengshin Lin / The Washington Post / Getty Images Túlélők egy Kahului városában kialakított menedékhelyen augusztus 10-én.
Így fordulhat elő az, hogy a szomszédos településeken élőknek kell befogadniuk a rászorulókat. A hírcsatorna riportjában például bemutattak egy olyan, Wailukuban élő fiatal nőt, aki 5 különböző családból összesen 23 számára idegen embert fogadott be az otthonába. 
„Kevés itt a lakás” – mondta a hírcsatornának a tűz elől a lahainai otthonából a partfalhoz menekülő, és ott fél napon át bujkáló Mike Cicchino, akinek a családja azóta ideiglenesen a tüzek által nem érintett Kiheiben lakik. „Épp most éltünk át egy rémálmot, erre egy újabb rémálmon kell keresztülmennünk, hogy ne maradjunk hajléktalanok.
Utálom ezt mondani, de szerintem egy kicsit vissza kellene fogniuk a turistákat, mert a helyieknek nincs hol megszállniuk. És szükségük lesz azokra a szállodai szobákra
– mondta a férfi, akivel a hawaii születésű filmcsillag, Jason Momoa is egy véleményen van."
Hungary,2023-07-28,24.hu,https://24.hu/szorakozas/2023/07/28/barbie-margot-robbie-ryan-gosling-greta-gerwig-marketing-pink-mozi/,"Margot Robbie, Kenergy, pink: miért volt sikeres a Barbie marketingje?","Greta Gerwig Barbie-ja sikerfilm lett: nemcsak Amerikában, de Magyarországon is rég nem látott mértékben mozgatta meg a mozizni vágyókat Margot Robbie és Ryan Gosling pink kalandja. A főváros mozijaiban rózsaszín ruhába öltözött embereket lehetett látni: talán tudat alatt is nagy hatást gyakorolt rájuk Margot Robbie sajtókörútja, hiszen a színésznő a film nemzetközi premierjein Barbie-ként jelent meg. Az úgynevezett method dressing jegyében a színésznő eggyé vált karakterével, miközben arra sarkallta a mozinézőket, csatlakozzanak a divatőrülethez. De mennyi tudatosság volt a marketinghadjárat mögött? Mennyibe került? És legfőképp: mi ért el ebből Magyarországra?					
A nagy büdzsé
145 millió dollárba kerülhetett a Barbie gyártási költsége, ebből 12,5-12,5 millió dollár a két főszereplőhöz, Margot Robbie-hoz és Ryan Goslinghoz vándorolt. Emellett a film mögött álló Warner Bros. a Variety jelentése szerint 150 millió dolláros marketingbüdzsét adott Gerwigéknek – ez több lehet, mint amennyibe a forgatás került.
Josh Goldstine, a Warner globális marketingfőnöke azt nyilatkozta, számos márka megkereste őket, hogy valamilyen módon „utat találjon” a filmhez:
Ez nem is marketingkampány volt, sokkal inkább mozgalom, amihez csatlakoztak.
Tényleg minden van, akár a búcsúban: Barbie-sra festett játékkonzol; Airbnb-n foglalható Barbieland-ház; tematikus hajóút – márkák sora állt be a film mögé, hogy egy szeletet kapjon a tortából. Száznál is több partnert vonzott a film, ami példátlannak számít az utóbbi időszakban.
intercomAz biztos, hogy megtérült a 300 millió dollár körül mozgó költség, mert a film globálisan bőven az említett összeg felett jár a bevételeket nézve – csak Észak-Amerikában 165 millióval nyitott. Itthon pedig több, mint 110 ezer ember volt kíváncsi Gerwig pink víziójára.
Ez már csak azért is hatalmas dolog, mert közben két óriásfranchise, a Tom Cruise vezette Mission: Impossible-sorozat új része és Harrison Ford utolsó Indiana Jones-kalandja majdnem a Barbie-val egy időben került a mozikba (nem beszélve az Oppenheimerről), azt előrevetítve, a nézőknek majd dönteniük kell, mire ülnek be a moziszékbe. Döntöttek: a Barbie tarolt minden fronton.
Goldstine némi szakmai betekintést is engedett a Varietynek a marketingkampány felépülésébe: elmesélte, hogy sok megbeszélést folytattak arról, mit és hogyan kellene népszerűsíteni a film megjelenése előtt. Először csak egy plakátot adtak ki Margot Robbie-ról, amint egy autóban ül Barbie-ként. Ám egy hónappal később már Santa Monicában fotózkodtak pinkszínű ruháikban az emberek, így hamar világossá vált: a film körüli felhajtás új szintekre emelkedhet. Sokat gondolkodtak azon, be merjék-e vállalni azt az előzetest, mellyel Stanley Kubrick 1968-as sci-fijére, a 2001: Űrodüsszeiára utalgatnak. Mint mondta: 
Szerettünk volna valami elgondolkodtatót csinálni. Előítéleteik voltak az embereknek a filmről, megpróbáltuk hát felrázni őket egy kicsit, hogy kíváncsivá tegyük őket. (…) De alapvetően azt gondoltuk, a márkának megvan a lehetősége és ereje ahhoz, hogy izgalmas médiakampány szülessen. Több döntésünkkel is ezt céloztuk meg, aztán az egész önálló életre kelt.
A film egyik szlogenje az volt: „Ha szereted, ha gyűlölöd Barbie-t, ez a film neked szól!” Goldstine kiemeli, a gyűlölet szót általában nem szerencsés marketingkampányban használni, de ezt is bevállalták. Hozzátette, a mozinézők pinkbe öltözése kollektív elismerést jelentett a filmnek.
Nem lehet elmenni a Barbenheimer jelensége mellett sem, amely abból született, hogy a Barbie és Christopher Nolan filmje az atombomba atyjáról ugyanazon a napon debütált. A két alkotás rajongótábora egyszerre húzta a népszerűség felé a két mozifilmet, miközben mémek egész sora lepte el az internetet. Goldstine szerint abból a szempontból kifizetődő volt a tiktokos őrület, hogy mindkét film hatalmas sikert aratott a pénztáraknál.
A Barbie marketingkampánya alatt egyaránt fontos volt az úgynevezett paid és earned média is:
paid, azaz fizetett, például egy tévében leadott előzetes,
earned, azaz „megszerzett” médiának számít a Barbenheimer jelensége is.
Pinkbe fulladás
Üdvözlünk a method dressing korában! – ezzel a címmel jelent meg május közepén egy cikk az amerikai Vogue címoldalán, melyben egy sajátos, merőben új divatjelenségre hívták fel a figyelmet az újság szerkesztői. Nagy valószínűséggel André Wheeler újságíróhoz köthető a method dressing, magyarul módszeres öltözködés kifejezés megalkotása. A jelenség úgy írható körül legpontosabban, hogy az adott színész annyira belehelyezkedik a filmes szerepébe, hogy a nyilvános eseményeken sem lép ki a karakteréből – öltözködés tekintetében sem.
Wiktor Szymanowicz / Anadolu Agency / Getty Images Ryan Gosling és Margot Robbie a Barbie londoni premierjén.
Ez a method actingből nőtte ki magát, ami a színjátszás egyik sajátos formája. Az 1900-as évek végén jelent meg, és a lényege, hogy minden színész kifejleszti magának azt a módszert, amivel a lehető legjobban tud belehelyezkedni az adott szerepbe. Ez akár radikális testi változásokkal (hízás-fogyás) is járhat. Daniel Day-Lewis az egyik legkiválóbb példa arra, hogy megértsük, hogyan tud egy színész nagyon komolyan belehelyezkedni egy szerepbe. Ő híresen sokat készül egy-egy alakításra: egy alkalommal hentest játszott, így beállt gyakornoknak egy húsfeldolgozóba, mielőtt elindult a forgatás; Az utolsó mohikán című indiánfilm miatt pedig saját kezével halászott hónapokig – ha pedig nem volt fogás, éhezett.
Visszatérve a method dressingre: egyáltalán nem a kritikai és üzleti sikerként elkönyvelt Barbie című film mutatott ebben újat. Jóval korábban, még a kilencvenes évek hajnalán Geena Davis a Micsoda csapat! premierjén egy baseball-labdára hasonlító szettben jelent meg – merthogy a film is a sportról szólt. A vörös szőnyeges események kimondatlanul is a sajtó figyelméért vannak: potenciálisan magukban hordoznak olyan pillanatokat – például, ha egy híresség valamilyen sajátos ruhát visel –, amelyek népszerűvé válhatnak cikkeknek, videóknak köszönhetően. Ha kicsit visszatekintünk pár hónappal korábbra, az élőszereplős Disney-mese, A kis hableány sajtókörútja lényegében a method dressing körül forgott: a film főszereplője, Halle Bailey tengerkék ruhákat viselt, folyamatosan Ariel figurájára emlékeztetve a nagyközönséget.
Don Arnold / WireImage Halle Bailey A kis hableány ausztráliai premierjén.
Robbie a method dressing részeként minden Barbie-premieren a híres baba valamely ikonikus szettjében jelent meg. Ehhez a színésznő stylistja, Andrew Mukamal asszisztált leginkább, a varázslatos ruhák az ő keze munkáját dicsérik. Korábbi cikkünkben megmutattuk az összes szettet, amit a színésznő viselt a sajtókörúton, egy ruhát alább mutatunk, a cikk pedig itt érhető el. 
A divattaktikaműködött, mert egyebek közt a pink szín is nagyon megragadt a filmre kíváncsi közönség körében: mint azt már korábban is írtuk, az amerikai mozinézők nagy számban pinkbe öltöztek, ha a Barbie-filmre ültek be, de tapasztalataink szerint nem volt ez másképp Magyarországon sem.
HAN MYUNG-GU / WIREIMAGE / MATTEL A Day-to-Night Barbie-k ruháit úgy állították össze, hogy nappali és éjszakai viseletbe is tudjanak öltözni.
Itthon úgy tűnt, az atombomba láncdohányos atyja lesz a győztes
A hosszú idő óta páratlan jegyeladási számok láttán megkerestük a Cinema City Magyarországot, hogy megkérdezzük, mennyire készült maga a mozihálózat a premierre marketing terén. Buda Andrea, a Cinema City PR- és marketingigazgatója elmondta, 650 fős díszbemutatót tartottak a Cinema City Arénában, ahol egyebek közt Barbie-s fotófallal, pink dresszkóddal és Barbie-boxszal várták a nézőket.
De mindez alapvetően a díszbemutató sajátossága volt, így azt követően a Cinema City mozijaiban, a normál vetítések előtt már csak a náluk elérhető digitális Barbie-plakátokkal találkozhatunk:
Nekünk egy ideje már csak digitális felületeink vannak, amiken reklámozunk a mozikban. Persze nyitottak vagyunk forgalmazói kérésekre, az Oppenheimer kapcsán jött is ilyen: szerették volna, ha a fotófal tovább is kint marad. Ám a Barbie-hoz ilyen instrukciókat nem kaptunk. Büfés termékünk ezúttal nem volt, de nem sokkal előtte egy másik filmnél igen: mi azt tapasztaltjuk, az ilyen típusú termékek leginkább a gyerekfilmeknél működnek, a Barbie pedig nem az. A Cinema Citynél ritkaság, hogy amikor kifut egy büfés termék, rögtön érkezik egy másik a helyére. A Barbie-box pedig a Mattel tulajdonában van, arról ők döntenek, épp hol állítják ki.
A marketingigazgató hozzáteszi, a nemzetközi marketingmunka valóban jelentős volt a Barbie-nál, a hatalmas érdeklődés már a jegyelővételnél megkezdődött: érdekesség, hogy Christopher Nolan Oppenheimerje akkor megelőzte jegyvételi számokban a Barbie-t, főként az IMAX-vetítésekre volt nagy az érdeklődés. 
„A végén azért sem tudott diadalmaskodni számokban Nolan filmje, mert jóval hosszabb a Barbie-nál. A lehető legtöbb teremben játszottuk mindkét alkotást. A legnagyobb mozinkban a szombati napon több, mint 30 előadásban vetítettük a Barbie-t, 23-ban az Oppenheimert – utóbbiból ennyit lehetett a három órát meghaladó játékidő miatt. Ez Star Wars-filmekhez hasonló műsorosztást jelent. Ennek a harcnak egyébként az új Mission: Impossible lett az áldozata. Mindemellett persze azt is figyelembe kell venni, hogy a nézőnek van egy bizonyos összeg, amit szórakozásra fordít egy hónapban, és ennek van egy plafonja: kevésbé elképzelhető, hogy két héten belül három filmre ellátogat” – mondta Buda Andrea.
A marketingigazgatót arról is kérdeztük, hogy – miután a Cinema City nem ösztönözte a nézőket rózsaszín ruhák viselésére a vetítéseken – vajon mi miatt érezték úgy az emberek, fontos, hogy mégis pinkben menjenek a Barbie-ra. A marketingigazgató úgy véli, a nemzetközi marketingkampány és a gálán látott rózsaszín dresszkód együttesen lehetett akkora hatással a nézőkre, hogy virálissá vált az öltözködésforma a magyar vetítéseken.
Margot Robbie közepes nő volna?
Elindult egy különös TikTok-trend a Barbie-val kapcsolatban: a platform férfi felhasználói közepes szépségűnek ítélték a színésznőt, azt hangoztatva, nem elég gyönyörű a Mattel-baba szerepére. Ezek a kritikák heves vitákat szültek, ám a nők lekicsinylésére tett kísérletet hamar háttérbe szorították a Robbie védelmére kelő tartalmak.
Mindenkiben ott lapul a Kenergia
A method dressingen túl egy másik fogalom is keretezi a Barbie-filmet a megjelenése óta: ez a kenergy (azaz kenergia), ami a film másik karaktere, a Gosling által alakított Ken miatt vált népszerűvé. Ken az, aki folyamatosan Barbie árnyékában éli az életét, és csak arra vágyik, szeresse őt a műanyag Mattel-figura. Nagyon hamar beépült a filmkedvelők fogalomtárába a Kenergy, amely a Barbie sajtókörútja alatt egyre többször került be az amerikai filmes lapokba is. A fogalom ponto jelentése nem teljesen világos, ám ha jól értjük, a Kenergia akkor érhető tetten valakiben, amikor: 
kellően töketlen mindenben,
kizárólag támogató szerepet vesz fel egy kapcsolatban,
nem akar se hős, se főszereplő lenni, és ezzel tökéletes békében van.
Még maga Gosling is foglalkozott vele több interjúban:
Nehezen meghatározható, mi is ez pontosan, pénzünk nincs a kutatásra. De ha a film beindul és sikeres lesz, elkezdhetjük finanszírozni azt!
Amellett, hogy erről beszélt, a színész gyakorlatilag belehelyezkedett Ken karakterébe a vörös szőnyegen is. Sokat beszélt arról játékosan, hogyan találjuk meg magunkban a kenergiát, talán nem is véletlen, hogy ennyire megragadt a popkultúra-fogyasztók szótárában a fogalom, még ha kellően ködös is. Ám a Z és alfa-generációk tagjai általában vevők az ehhez hasonló szórakoztatásra, a Barbie marketingesei így végtelen mennyiségben kezdték gyártani a kenergy felirattal ellátott termékeket.
Michael Buckner / Variety / Getty Images Ryan Gosling a film Los Angeles-i premierjén.
Az amerikai Forbes megkért egy pszichológust, definiálja, mit jelenthet a Kenergy. Dr. Mark Travers szerint ez a férfiasság egyfajta pozitív kerete, mert Ken látszólag támogatja Barbie-t, figyel a saját külsejére, és ezzel a szereppel teljesen megelégszik (egy darabig). A szakértő azt mondja, a társadalom gyakran nevetség tárgyává teszi azt a férfit, aki kizárólag támogató félként van jelen egy nő életében, hiszen a nemi sztereotípiák még sok esetben mindig azt diktálják, a férfi legyen az oltalmazó.
A Barbie-marketing a követendő példa?
Gerwig filmje – ha nem is teljesen, de – újradefiniálta a Mattelt. Az amerikai cég néhány évvel ezelőtt komoly pénzügyi kudarcokat élt át: a hagyományos játékgyártók többsége szembesült azzal a problémával, hogy a videójátékok és a virtuális valóság kezdte beszippantani a gyerekeket. Barbie-ra vagy épp Kenre már nem voltak olyan mértékben kíváncsiak a gyerekek, mint évtizedekkel korábban, a játékbabák iránti nosztalgia az idősebb vásárlókat sem mozgatta meg túlzottan. Az ellátási problémák, növekedő termelési költségek és egyéb kiadások után kapóra jött az élőszereplős Barbie-film, ami óriási anyagi és kritikai siker lett. 
Ezzel párhuzamosan megugrottak a Mattel-részvények árai is, és július végére már úgy tűnhetett, a film képes újjáéleszteni a márka vonzerejét.
Számos dologra kitűnően éreztek rá a Barbie marketingesei:
a gyerekek és a fiatal felnőttek célcsoportján túl a film be tudta rántani az idősebb nézőket is, akik jól ismerték a babát,
személyre szabott üzenetekkel céloztak meg mindenfajta célcsoportot,
gyakorlatilag minden platformról ömlött a pink, beszéljünk hagyományos vagy új médiáról,
a film története a végletekig ködbe burkolódzott, ez a sejtelmesség elköteleződést váltott ki az emberekből, mindenki kíváncsi lett egy idő után arra, hová futhat ki Barbie és Ken sztorija,
nem elhanyagolható, hogy a filmet Greta Gerwig rendezte, így a női vezetés központi szerepet kapott mind a való életben, mind a történet során, ezzel is jelezve, a nemek közti egyenlőség bármely szférában sikert arathat.
Bár forradalmi marketinget nem alkalmaztak a Mattel és a Warner Bros. fejesei, de minden lehetőséget ritkaság számba menő ügyességgel mértek fel, matekoztak ki, hogy aztán a mozivilágra zúdítsák a pink festéket. Ez pedig hiányzott a pandémiát máig nyögő mozinak, Margot Robbie és Ryan Gosling lejtőre került karrierjének, és nem utolsó sorban a Mattelnek, amelyről a film után aligha az fog elsőként az eszünkbe jutni, hogy a játékbabájuk káros-e a kislányok énképére."
Hungary,2023-06-07,24.hu,https://24.hu/otthon/2023/06/07/firenze-airbnb-szallasok-rovid-tavu-berleti-szerzodesek-tiltas/,Firenze belvárosában beszüntetik az Airbnb-t,"A helyi kormány bejelentette, hogy Firenze belvárosában betiltják a Airbnb-szállásokat, és a többi rövid távú bérleti lehetőséget is, írja a TimeOut.
A lap cikke szerint a cél az, hogy enyhítsék a lakhatási válságot az olasz nagyvárosban, mert a piacon jelenleg rendkívül szűk a megfizethető lakások köre. Az elmúlt néhány évtizedben a város központjában több ezer épületet vettek birtokba rövid távú bérbeadók, mint például az Airbnb.
A Travelo szemléjében azt írja, az új szabályzat értelmében a rövid távú bérlés a 30 napnál rövidebb tartózkodásokra vonatkozik. Mindez nem jó hír a látogatók számára, de remélhetőleg sokkal élhetőbbé teszi a várost az állandó lakosok számára."
Hungary,2023-07-13,24.hu,https://24.hu/otthon/2023/07/13/ebedlo-beszakadt-a-plafon-virginiai-csalad-video/,"Videóra vette a család, ahogy rájuk szakad a plafon az ebédlőben","Egy virginiai család rögzítette, hogy rájuk szakad a plafon az otthonukban. Az egész pillanatok alatt történt, a szoba füstfelhőben úszott utána, és minden egy romhalmaz volt.
A Fox News tudósítása szerint az eset még múlt pénteken történt a Washington mellett lévő Springfield városában.
A videót készítő Micah Porter arról beszélt, reggel a fia vett észre egy repedést a falban, ami délutánra csak tovább nőtt. Ezért letették a telefont a pultra, hogy azzal videózzanak, hátha beomlik a plafon. Mint utóbb kiderült, ez a várakozásuk helytálló volt.
A balesetben szerencsére senki nem sérült meg, de a családnak átmenetileg el kellett hagynia az otthonát.
@abc7la A family in Virginia watched in shock as their dining room ceiling collapsed in front of their eyes. 😩 #Virginia #ceiling #collapse #abc7la #news #abc7eyewitness ♬ original sound – ABC7LA"
Hungary,2023-04-24,24.hu,https://24.hu/elet-stilus/2023/04/24/airbnb-horrorvendeg-fogyasztas-viz-villany-gaz-del-korea/,Iszonyú számlát csináltak az Airbnb-ben a sértődött vendégek,"A beköltözés után jött rá egy turistapár, hogy mégsem szeretnék a lefoglalt szállásukat, a tulajdonos azonban akkor már nem akarta visszaadni a pénzüket.					
Egy kínai pár huszonöt napra foglalt le egy villát a dél-koreai fővárosban, Szöulban, az Airbnb rendszerén keresztül. Alig költöztek azonban be, máris szóltak a ház tulajdonosának, hogy vissza akarják mondani a foglalásukat, mert a ház mindentől nagyon messze esik – írja a Mirror című brit bulvárlap.
A kínai pár kérte, hogy a koreai háztulajdonos térítse vissza a pénzüket, ám ő erre nem volt hajlandó. A turisták mégis átköltöztek máshová, ám mielőtt elhagyták a házat, kinyitották az összes vízcsapot és beindítottak mindent, ami árammal vagy gázzal működik, aztán két-három naponta visszajártak ellenőrizni, hogy rendesen pörögnek-e a fogyasztásmérők.
A villa gázfogyasztása annyira megugrott, hogy a szolgáltató felhívta a tulajdonost, mert arra gyanakodtak, hogy valahol szivároghat a vezeték. A kínai pár addigra azonban már hazautazott. A ház tulajdonosa azt mondja, a megszokottnál közel 270 ezer forintnak megfelelő összeggel kell többet fizetnie a közműszolgáltatóknak. A férfi a helyi médiának elmondta, a kínai pár több mint 120 tonna vizet pazarolt el.
A háztulajdonos az Airbnb üzemeltetőjétől kért segítséget, a cég azonban azt válaszolta: neki kell a vendégeivel lerendeznie az ügyet. A párral azonban már semmilyen csatornán sem tudott kapcsolatba lépni."
Hungary,2023-06-15,24.hu,https://24.hu/kultura/2023/06/15/beyonce-koncert-inflacio-svedorszag/,Beyoncé miatt ugrott meg az infláció Svédországban,"Svédország a vártnál magasabb, 9,7%-os inflációt jelentett májusban, a meglepetés mögött a szállodák és éttermek emelkedő árai álltak. Beyoncé múlt havi svédországi koncertje ugyanis akkora plusz keresletet generált a szállodák és éttermek ételei iránt, hogy ez az ország gazdasági statisztikáiban is megjelent.
A BBC idézi Michael Grahnt, a Danske Bank közgazdászát, aki szerint Beyoncé hozzájárult a szállodai árak megugrásához. Szerinte ő lehetett az erő a szabadidős és kulturális árak váratlanul erős emelkedése mögött is.
Én nem hibáztatnám Beyoncét a magas inflációért, de a fellépése és az igény, hogy Svédországban láthassuk őt fellépni, nyilvánvalóan hozzájárult egy kicsit
– fogalmazott a közgazdász.
Az énekesnő hét év óta először turnézik, és az egyik becslés szerint a turné közel 2 milliárd fontot hozhat, mire szeptemberben véget ér. A turné állomásainak bejelentése után az Airbnb jelentése szerint az érintett városokban megugrott a szálláskeresések száma. Számos koncertre napokon belül elfogytak a jegyek, és az árak a viszonteladói piacon is megugrottak.
A stockholmi koncertek, ahol Beyoncé két estén át 46 000 ember előtt lépett fel, a világ minden tájáról vonzották a rajongókat – különösen az Egyesült Államokból, ahol a koronával szemben erős dollár hozzájárult ahhoz, hogy a jegyek a skandináv országban viszonylag olcsónak tűnjenek.
A Visit Stockholm a múlt hónapban a Washington Postnak küldött e-mailben a városba irányuló turizmus fellendülését „Beyoncé-hatásnak” nevezte. A svédországi infláció decemberben 12,3%-on tetőzött. A hivatalos adatok szerint a múlt havi 9,7%-os ráta az áprilisi 10,5%-hoz képest csökkent, de így is magasabb a vártnál, mivel a pénzügyi piacok 9,4% körüli értéket vártak.
Az, hogy egy sztárnak ilyen hatása legyen, nagyon ritka – mondta Grahn a BBC-nek, hozzátéve, hogy a nagy futballtornáknak is lehet hasonló hatása. A közgazdász arra számít, hogy a trendek júniusban visszatérnek a normális kerékvágásba."
Hungary,2023-03-05,24.hu,https://24.hu/szorakozas/2023/03/05/airbnb-borton-missouri/,Airbnb-t csinálna egy börtönből az új tulajdonosa,"Szórakoztató létesítmény és Airbnb nyílhat egy használaton kívüli börtönben Missouri államban. A New York Post cikkében nem nevesített befektető 195 ezer dollárért (közel 70 millió forint) jutott hozzá a 20 éve üresen álló harrisonville-i börtönhöz.
A létesítményt azt követően helyezték üzemen kívül, hogy már nem volt elég hely a rabok számára, így az eredeti épülettől öt percnyire építettek egy nagyobb létesítményt. Az ezer négyzetméteres börtönben 34 cella található, az épület nagyjából felét irodák teszik ki. Az egykori börtönt egészen két évvel ezelőttig raktárnak használta a város, amikor egy aukción eladták. Az új tulajdonos először lakóépületet akart belőle csinálni, később viszont úgy döntött, inkább túlad rajta. Az ingatlan iránt nagy volt az érdeklődés, több mint 350 ajánlat érkezett.
Az új tulajdonosról csupán annyit lehet tudni, hogy külföldi befektetőről van szó, aki elsősorban befektetésként vette meg az ingatlant, ahol szórakoztató létesítményt, Airbnb-t és bérelhető helyiségeket nyitna – természetesen nem elszakadva a börtöntematikától. Az új tulaj jelenleg is partnereket keres az ötletéhez. Az ingatlancég honlapján látható képek tanúsága szerint az épület már átesett egy festésen, de a jellegzetes börtönközeghez nem nyúltak, láthatók még a cellák és a börtönlakók által használt telefonok is."
Hungary,2023-04-17,24.hu,https://24.hu/elet-stilus/2023/04/17/schumacher-vanda-tinder-foto-idegen-ferfi-van-a-lakasaban/,"Az LA-ben élő Schumacher Vanda egy Tinder-képen szúrta ki, hogy egy idegen férfi fotózkodott a budapesti lakásában","A férfi háta mögött még a konyharuhát is felismerte.					
Schumacher Vanda jelenleg Los Angelesben él, két hónapra költözött ki az Egyesült Államokba, hogy kicsit magára tudjon koncentrálni és feltöltődjön. A műsorvezető a minap megdöbbenve számolt be arról a követőinek 24 órán át elérhető Instagram-történetében, hogy úgy fest, amíg ő Amerikában tartózkodik, egy idegen járt a budapesti lakásában.
Ezt most küldte az egyik barátnőm. Én nem tudom, milyen mátrixban élünk, de az hogy lehet, hogy ez a harmincéves, Bon nevezetű csávó az én lakásomban van otthon? Az az én lakásom, az az otthonom. Nem tudom, mi történik. Az a konyharuha, az a törlőkendő, az is az enyém!
– mondta Schumacher, majd elgondolkodva szólt a szeretteihez:
Kedves családom, Reni, barátaim, akiknek van kulcsa a lakásomhoz: Airbnb-t csináltatok a lakásomból? Ha igen, akkor a fele az enyém."
Hungary,2023-03-30,24.hu,https://24.hu/tech/2023/03/30/internet-innovacio-facebook-netflix-chatgpt/,A Facebook sikere is eltörpül a ChatGPT mellett,"Az innovációs piac számos elképesztő sikertörténetet termelt ki az elmúlt években, elég a Facebook, a Spotify, vagy bármely streaming-szolgáltató esetére gondolni. Egy friss kutatás azonban rámutatott, egyik korábbi alkalmazás sikere sem fogható az OpenAI november óta bárki számára elérhető ChatGPT népszerűségéhez.
A Blockchain Centre által gyűjtött friss adatokból kiderül, hogy a fejlett nyelvi modellen alapuló platform mindössze 5 nap alatt érte el az 1 millió aktív felhasználót. Ugyanehhez a rekordhoz a Netflixnek például 1278 napra volt szüksége, ami azt jelenti, hogy a ChatGPT a felhasználószerzés tekintetében 255-ször volt gyorsabb a streaming-szolgáltatónál.
Más platformokkal összehasonlítva is komoly sikernek nevezhető az OpenAI fejlesztése: az Airbnb-nek 730, a Facebooknak 304, de még az Instagramnak is 76 napjába került elérnie ezt a lélektani határt.
Meglepetésnek mondható, hogy az ázsiai országok közül Kínában volt a legnagyobb az érdeklődés a fejlesztés iránt, annak ellenére, hogy az országban hivatalosan is be lett tiltva az OpenAI chatbotja, még VPN-en keresztül sem lehet hozzáférni."
Hungary,2023-03-05,24.hu,https://24.hu/belfold/2023/03/05/kekfeny-riporter-berkes-bela-interju/,Megszólalt a Kékfény letartóztatott riportere,"Januárban a BRFK letartóztatott egy 44 éves férfit, aki szexmunkásoknak adott ki lakásokat. Később kiderült, hogy a férfi a köztévé Kékfény című műsorának riportere.
A férfi vallomása szerint összesen 16 lakásban, amelyeket bérelt, háromszáz körüli szexmunkás fordult meg, elősegítve ezzel a prostitúciót. A rendőrség szerint viszont bordélyhálózatot tartott fenn.
A Kékfény utána következő adásában meg is nevezték a férfit, a szerkesztő-riporter Berkes Bélát, aki most interjút adott a 444.hu-nak. A lap az édesanyja pétervásári házában beszélt vele, ide köti a lakhelyelhagyási tilalma.
Berkes a lapnak azt mondta:
2006-ban, egy gyakornoki programmal került az MTV-hez, ahol több szerkesztőségben is dolgozott, végül a Kékfénynél kötött ki.
„2010-ben, a kormányváltáskor kipucolták az összes barátomat az MTV-ből, a Kékfényt viszont azóta is békén hagyták. Az a nyugalom szigete volt mindig, szerettem csinálni. De egy idő után unalmas lett, a 23. pedofilos anyag intellektuálisan már nem akkora kihívás.”
Nem volt előny a származása, nem volt roma téma, csak bűncselekmények, figyeltek arra, hogy a bűnnek nincs színe. Szerinte ez nagyon felvilágosult, korrekt csapat, ezért is szégyelli magát, hogy ilyen helyzetbe hozta őket.
Azt nem tudja, a műsorban végül miért nevezték meg, de már egy éve lebegtette a felmondását, mert nem akarta ilyen helyzetbe hozni a műsort. Az sem volt mellékes számára, hogy a másik munkájában sokkal több pénz volt, körülbelül négyszer annyit keresett vele.
Januárban döntött végül úgy, hogy marad a főállásában, mert nem akarta folytatni már a „lakásozást”. Ezt a gyanúsítás szerint másfél éve kezdte, valójában korábban.
Teljesen véletlenül kezdődött. „ Volt egy Airbnb-s pesti lakás, amit nagyon kedvező feltételekkel lehetett kivenni. Egy régi csajom mondta, aki ilyen lakásokat kezelő cégnél dolgozott, hogy óriási igény van a bújós randilakásokra, amiket csak pár órára vesznek ki. Kivettem, és órákra adtam bérbe, leginkább szeretőknek, pároknak, akik nem tudnak máshol együtt lenni. Aztán észrevettem, hogy egyre több lány keres, és nem órákra, hanem napokra veszik ki. Nekem sokkal kényelmesebb volt így, nem kellett annyit telefonálni, takarítani, ágyneműt húzni.”
Szerinte a tulajdonosok tudták, hogy szexmunkára használta a lakást, de nem volt belőle probléma.
Szerinte sok férfi lakáskiadó van, aki a bérleti díjon felül elvár szolgáltatásokat, nála ilyen soha nem volt.
Azt mondja, soha nem futtatott lányokat, nem részesedett a bevételből, nem számoltatta el őket, nem volt a főnökük.
300 lány fordult meg a lakásaiban, körülbelül tízzel találkozott személyesen. Ezen kívül telefonon és kamerán keresztül beszéltek.
Szerinte azért lett sok ellensége, mert sok lány tiltólistán volt nála, akik nem tudták betartani a szabályokat, nem voltak diszkrétek, nem tartottak rendet. 40-50 fő volt a törzsbázisa.
Azt állítja, decemberben küldött üzenetet a hozzá járó lányoknak, hogy nem csinálja tovább. Csinált egy honlapot, ahol regisztrálni lehetett, de nem kellett velük beszélni.
Elege lett, elkezdett félni, hogy nagyon komoly problémája lesz az ügyből.
Azért nem hagyta abba, mert „azzal a lányokkal is nagyon kibasztam volna. Most szenvednek, hogy nem tudnak hol dolgozni.”
A honlapot csak megcsinálta, de átadta másnak. Pénzt nem kért érte, érezte a vesztét.
A pénz szerinte elment, sokat le is foglaltak belőle. Addig viszont jól élt, nem kellett megnézni, mi mennyibe kerül.
Azt szégyelli, hogy a Kékfény felelős szerkesztőjének ilyen közleményt kellett beolvasnia. Amit csinált, azzal hiteltelenítette a műsort.
Tavaly novemberben kezdődött a nyomozás.
„Arra miért volt szükség, hogy egy 0-3-as (0-3 év közötti szabadságvesztéssel büntethető ‐ M.G.) piti ügyben nagyon komoly titkosszolgálati eszközöket vessenek be? Ennyi munkát, ennyi embert? Hogy ilyen komoly erőfeszítéseket tegyenek? Valahol szerepel az anyagban, hogy még ügynököt is állítottak rám. Mi szükség volt rá? A nyomozást októberben átadták a Nyíregyházi Rendőrkapitányságnak. Van egy BM-rendelet és egy ORFK-utasítás, hogy sorozat-bűncselekményeknél ott folytassák le a nyomozást, ahol a legtöbb bűncselekmény történt. Nyíregyházán a 0-3-asból csináltak egy 1-5-ös ügyet. Mert szerintük bordélyházakat tartottam fent. De az, hogy most Nyíregyháza nyomoz, nem jelenti azt, hogy ez így ott is marad. Valamikor a közeljövőben még be fogok vallani budapesti címeket is, és akkor lehet hogy Budapest fog nyomozni. Igaz, már most is nekik kéne, mert már eddig is több pesti címet vallottam be, mint nyíregyházit. Remélem, a BRFK is arra jut, hogy szó sincs bordélyház fenntartásáról.”
Szerinte azért most kapták el, mert tudták, hogy kiszállt."
Hungary,2023-02-21,24.hu,https://24.hu/szorakozas/2023/02/21/felrobbant-mell-implantatum-extrem-plasztikai-mutet-modell-ban/,"Felrobbant a mellimplantátuma, most már bánja a sok plasztikai műtétet a kanadai modell","A melleit óriási méretűvé varázsoló influenszer nemcsak testileg, hanem anyagilag is belerokkant a túlzásba vitt mennyiségű szépészeti beavatkozásba.					
Egy közösségi média sztár több mint 150 ezer dollárt – azaz közel 54 millió forintot – költött arra, hogy teljesen átalakítsa a testét különböző extrém plasztikai műtétekkel. A Mária Magdolna után csak Mary Magdalene művésznéven futó Instagram- és OnlyFans-modell mostanra megbánta, amit tett a testével, és kétségbeesetten próbálja visszafordítani a beavatkozásokat – írja a Daily Mail.
A mexikói származású, de Kanadában élő 30 éves nőről már mi is többször írtunk. Egyszer akkor, amikor állítása szerint a tízkilós mellei miatt nem engedték fel egy repülőre. Egyszer pedig akkor, amikor tönkrevágott egy Los Angeles-i házat, amit a születésnapi bulijára bérelt ki Airbnb-n – majd több millió forintnak megfelelő kártérítést kellett fizetnie, ezért közösségi adománygyűjtést indított.
Február elején azonban valami olyan történt vele, amihez képest a korábban említett két ügy eltörpül: az utolsó alkalommal a testébe ültetett 38J-s implantátumok közül az egyik felrobbant, és a két hatalmas melléből csak egy maradt.
 
A bejegyzés megtekintése az Instagramon
 
1800LEAVEMARYALONE (@thepicklescabaret) által megosztott bejegyzés
Az influenszer a baleset hatására úgy döntött, hogy megpróbálja visszacsináltatni azokat a korábbi műtéteket, amikre az orvostudomány lehetőséget biztosít neki.
Az Instagramon 200 ezer követővel rendelkező modell a brit bulvárlap szerint egy közösségi oldalán megosztott posztban elismerte, hogy a plasztikai műtétek „véget nem érő körforgásában” ragadt, és folyamatosan kés alá feküdt, hogy helyrehozza az elrontott beavatkozásokat.
Ez már nem egy szórakoztató kis kaland többé, egyszerűen minden lehetséges értelemben kimerítő. (…) Az időm, a bankszámlám, az energiám és az egészségem kimerül. Hosszú távon pedig a végén csak egy nagyon drága, időigényes gödörbe ásod magad.
– írta, majd azzal folytatta, hogy az extrém külsejéért tett erőfeszítések „nem érték meg ezt a sok felesleges stresszt/energiát” az életében. Ezért a legújabb bejegyzéseiben már arra figyelmezteti az extrém plasztikai műtétek gondolatával kacérkodókat, hogy életük legnagyobb hibáit követhetik el az ilyen beavatkozásokkal. 
Mary Magdalene most kórházban lábadozik, miután több implantátumot is eltávolítottak a testéből, de úgy érzi, hogy „szuper boldog” az eddigi eredményekkel, és sokkal jobban van a bőrében az 38J-s mellimplantátumok nélkül. „A hátam fantasztikusan érzi magát”, „a ruhák irreálisan jól állnak, és amikor beszélgetek az emberekkel, nem csak a melleimet bámulják” – sorolta a döntése után tapasztalt pozitív változásokat.
„A célom, hogy annyira visszafogjam a dolgokat, az emberek engem lássanak, ne a műtéteimet, amikor beszélek.”"
Hungary,2022-11-07,24.hu,https://24.hu/fn/gazdasag/2022/11/07/airbnb-szallas-szallaskiadas-ingatlan-ingatlankiadas-lakas-turisztika-europai-bizottsag/,Megregulázná az EU az Airbnb-t és társait,"Az Európai Bizottság rendeletjavaslatot fogadott el a rövid távú szálláshelykiadás átláthatóbbá tételére és a hatóságok támogatására, hogy biztosítani lehessen az ilyen típusú szálláshelyek kiadásának kiegyensúlyozott fejlődését az idegenforgalmi ágazat részeként - tájékoztatott a brüsszeli testület hétfőn.					
Az uniós bizottság közleményében azt írta, az új jogszabályok javítani fogják a szállásadóktól és az online platformoktól származó adatok gyűjtését és megosztását, segítenek átláthatóbbá tenni a szálláshelyeket rövid távon bérbe adók azonosítását és tevékenységét, megkönnyíti a szükséges szabályok teljesítésének ellenérzését, valamint a szállásadók regisztrációját.
Az előírások meg kívánják szüntetni azt a széttagoltságot is, amely jelenleg az online platformok által végzett adatmegosztást jellemzi, és segítenek megelőzni a jogellenes hirdetéseket. Mindez hozzá fog járulni a turisztikai ágazat átláthatóságához, és támogatni fogja az ágazat digitális átállását – idézi az MTI.
A javaslat részleteit tekintve a jogszabály harmonizálni fogja a nemzeti hatóságok által bevezetett, a szállásadókra és rövid távon bérelhető ingatlanjaikra vonatkozó regisztrációs követelményeket. A platformoknak szúrópróbaszerűen ellenőrizniük kell majd, hogy a szállásadók regisztráltak-e a nemzeti hatóságoknál, illetve, hogy rendelkeznek-e egyedi azonosítóval. Ennek hiányában a hatóságok felfüggeszthetik a tevékenységet, és kérhetik a platformoktól a szabályokat be nem tartó szállásadók törlését. Az online platformoknak a vendégéjszakák és vendégek számára vonatkozó adatokat havonta egyszer, automatizált módon meg kell osztaniuk a hatóságokkal. A tagállamoknak figyelemmel kell kísérniük az átláthatósági szabályok végrehajtását, és megfelelő szankciókat vezethetnek be a rendeletben foglalt kötelezettségek be nem tartása esetére – tették hozzá.
A javaslat most az Európai Parlament és a tagállamokat tömörítő Tanács elé kerül. Elfogadását és hatálybalépését követően a tagállamoknak kétéves időszak áll rendelkezésre az adatcseréhez szükséges mechanizmusok létrehozására."
Hungary,2022-11-06,24.hu,https://24.hu/kultura/2022/11/06/barbar-film-kritika-disney-horror-bill-skarsgard/,Egy elrontott Airbnb-foglaláson át vezet az út a pokolba,"Időről időre előkerül egy-egy olyan horror, amely kevés pénzből készül, surranópályán érkezik, hogy aztán azonnal kikiáltsák az év horrorfilmjének, a hírek pedig arról szóljanak, hogyan menekülnek a mozikból a halálra rémített nézők. Az idén ez a film a Barbár, amelynek a túlzott elvárások nem feltétlenül tesznek jót, az viszont igen, ha teljesen mást várunk tőle. Zach Cregger filmje annál nagyobbat üt, minél kevesebbet tudunk róla, és akár az év horrorja, akár nem, az biztos, hogy a film után inkább kétszer is lecsekkoljuk az Airbnb-foglalásunkat. Kritika.					
A Barbár sikerén talán rendezője lepődött meg a legjobban. Zach Cregger eddig tévésorozatok és közepesnél kevésbé ismert filmek mellékszerepeiben tűnt fel, a The Whitest Kids U’ Know című szkeccsműsorban marháskodott alkotótársaival több évadon keresztül, vagy épp olyan komédiákat rendezett, amelyben a főhősök azt hiszik, az amerikai polgárháborút a marihuána legalizálásáért vívták. Általában nem ilyen háttérrel vezet egyenes út az Ari Aster-féle újgenerációs horrormesterek elitklubjába, de Cregger nem is oda készült, saját bevallása szerint csupán magára akarta ráhozni a frászt egy unatkozós estén, amikor a garázsban egy sztori írásába fogott. Ráadásul egy önsegítő könyv volt az ihlet forrása, amelyben arról írtak, hogyan lehet saját ösztöneinkre hagyatkozva felismerni egy társas szituációban az intő jeleneket, és elkerülni azokat. Az egy este alatt felskiccelt sztoriból sosem szándékozott filmet csinálni, sőt, állítása szerint semmilyen formában nem szánta megjelentetésre, ám végül az önmaga szórakoztatására írt sztori kellően megrémítette saját alkotóját is. A Barbárt végül mindössze 4,5 millió dollárból készítették el, és a San Diego Comic-Conon mutatták be, ahol a kritikusok el voltak ájulva tőle. Ahogy az az ilyen esetekben lenni szokott, a szalagcímek nagy erőkkel próbáltak egymásra rálicitálni azzal, hogy az év horrorját hirdették, amely felváltva készteti menekülésre és hányásra nézőit.
Tess a modern kori utazók igazi horrorját éli meg: rajta kívül egy másik embernek is kiadták azt az Airbnb-t, ahol elég zaklatott idegállapotban meghúzná magát. Nehezítő tényező, hogy Detroit legzüllöttebb környékén van a ház, szakad az eső, a szállodák megteltek, és egy ismeretlen férfival kéne osztoznia a lakáson. Azzal a férfival, akit Bill Skarsgård játszik, és bár a film valóságában nyilván egyáltalán nem tényező, hogy a svéd színész eddigi leghíresebb szerepében gyerekeket terrorizált bohócjelmezben, ettől lényegében lehetetlen elvonatkoztatni, és jellegzetes arca sem segít abban, hogy ne hozza rá a frászt az emberre. Ráadásul az általa alakított Keith kedves, előzékeny, hihető sztorival áll elő, még a bort is Tess előtt bontja ki, nehogy a nő azt higgye, belerakott valamit – egyszóval minden jel arra utal, hogy egy megrögzött pszichopata, aki szörnyű dolgokat csinál majd a lánnyal a pincében. 
A Barbárban tényleg rettenetes dolgok történnek, amelyek főleg akkor ütnek nagyot, ha semmit sem tudunk a filmről – vagy ha ennyi alapján azt hisszük, mindent tudunk a filmről.
A feszültséget pont ez generálja: a horrorok által alaposan kinevelt néző jól tudja, hogy történni fog valami, jöhet a maga kiszámíthatatlanságában kiszámítható ijedezés. A Barbár pontosan ezt nem adja meg, egyáltalán nem a bejáratott horrorklisék alapján működik, mintha csak a bolondját járatná az emberrel: azt hitted most meg foglak ijeszteni? Ez a típusú játszadozás kifejezetten magas szintekre srófolja fel a filmből áradó fenyegetést, egy idő után már egyenesen frusztrál, hogy egyáltalán nem az történik, amire számítani lehet.
Ehhez nagyban hozzájárul az is, hogy Tess nem az a tipikus agyatlan főhős, aki sorra hozza az ostoba döntéseket. Kifejezetten emberi és hihető annak a dilemmának gyakorlatilag minden pontja, amiben Keith-szel találják magukat: mégis mi az ördögöt kezdjen egymással két teljesen idegen ember egy lehetetlen helyzetben? Persze, ők nem tudják, hogy egy horrorfilmben vannak, de épp Tess karaktere világít rá arra, ami Cregger egyik kiindulópontja is volt:
nem árt, ha egy egyedül utazó nő olyan ösztönöket fejleszt ki, mintha állandóan egy horrorfilmben képzelné magát.
20th Century StudiosA film azonban szerencsére nem ragad le azon a szinten, hogy a szegény, szimpatikus nő össze van zárva egy furcsa férfival-narratívából hozzon ki valamiféle olyasmi tanulságot, hogy a férfiakkal vigyázni kell, hanem Keith szempontjából is problematizálja a kérdést. Tess maga fogalmazza meg a dilemmát: míg a férfi azonnal betessékelte a házba, addig ő nőként sosem tette volna meg mindezt, nyugodtan kint hagyta volna a zűrös környéken, mert félt volna a hátsó szándéktól. A Barbár tehát nemcsak rémisztget, de elgondolkodtató témákat is felvet a szexuális zaklatástól kezdve a családon belüli erőszakig, amelynek a végén azért mégis felsejlik az ezeréves klisé, hogy nem mindig a legfélelmetesebb arc a valódi rém. 
A film kevés szereplőt mozgat, de azok sem csak trancsíralapanyagok, hanem hús-vér emberek: Skarsgård és a Tesst alakító Georgina Campbell egyaránt remekelnek, ahogy a cselekmény későbbi részében érkező Justin Long is, aki a szokásos kedves szomszédfiú-szerepeitől kicsit eltérve meglepően jól hozza az irritáló sorozatszínész karakterét, amelyre Cregger eredetileg Zac Efront nézte ki, ő viszont inkább a Tűzgyűjtót választotta horrordebutálásaként.
20th Century StudiosAz olyan indokolatlanul nagy szavak, miszerint ez az év legdurvább horrorja, amihez mindenképpen erős gyomor és kötélidegzet kell, nem feltétlenül fog jót tenni a filmnek – hacsak nem azt, hogy teljesen más elvárásokat sulykolnak a nézőkbe, ezzel is a sztori malmára hajtva a vizet. Nem árt viszont hangsúlyozni, hogy a Barbár nem egy szokványos horror, nem is az a túl kapkodós fajta, a lassú, epizódszerű építkezésben rejlik a titka, amelyek közt gyakran épp a legizgalmasabb pillanatban vált. Túlmagyarázott válaszokat se feltétlenül várjon senki a filmtől, sok információt épphogy csak sejtet vagy egyáltalán nem ad meg, de ez a taktika is az előnyére válik a Barbárnak.
Túlzás lenne azt állítani, hogy Cregger megcsinálta az évtized horrorfilmjét vagy hogy vad műfajreformba kezdett volna, de sikerült neki az, ami talán a horrorműfajban a legnehezebb: surranópályán, kevés pénzből csinált egy olyan filmet, amitől még a feketeöves horrorrajongók is zavarba jönnek. Nem feltétlenül azért, mert olyan csavaros vagy brutális. Egyszerűen csak kicsavarja mindazokat a prekoncepciókat, amelyekkel le szokás ülni egy horrorfilm elé, és így lök a ház alatti pincébe. Pont azokat a kapaszkodókat veszi el, amit ezer és ezer film betonozott bele a horrorfilmek iránt fogékonyabbakba, ahol pedig fogódzók nélkül, teljes sötétségben kell tapogatóznunk, ott félünk igazán.
Barbár (Barbarian), 102 perc, 2022. Elérhető a Disney+ kínálatában. 24.hu: 8/10"
Hungary,2022-09-29,24.hu,https://24.hu/otthon/2022/09/29/airbnb-hokusz-pokusz-haz-felelmetes-kiberelheto/,Ez most a legfélelmetesebb ház az Airbnb-n,"A Hókusz Pókusz című filmből ismert Sanderson nővérek vendégeket invitáltak meg a massachusettsi Salem városának erdős területein lévő félelmetes otthonukba Halloweenra, írja a CNN.
A testvértrió a Hókusz Pókusz 2. szeptember 30-i premier előtt hirdette meg az egyedülálló lehetőséget az Airbnb-n. A filmet a Disney+ kínálatában lehet majd elsőként megtekinteni.
Azoknak, akik el mernek majd tölteni egy éjszakát a házikóban, alighanem nyitva lesz az egyik szemük reggelig, a berendezés részét képezik ugyanis „bagolyvérrel” teletöltött bögrék és egyéb sötét elemek, amik félelmet keltenek a vendégekben.
Airbnb
A filmben szereplő színésznők mindazonáltal úgy vélik, hogy a film rajongói közül biztosan akadnak jó néhányan, akik remekül éreznék magukat az Airbnb jelenleg legfélelmetesebb kiadó otthonában.
A leírás szerint egyedi és riasztó élmény lesz ez a szerencsések számára, ugyanis a ház ijesztő elemei már-már túlságosan is valósághűre sikerültek.
Az Airbnb-n október 12-én nyitják majd meg a foglalás lehetőségét. Csak október 20-ra lehet foglalni jelképes 31 dollárért, de mindössze két főre."
Hungary,2022-11-24,24.hu,https://24.hu/otthon/2022/11/24/ingatlanpiac-kulfoldi-vevok-visszatertek/,Szép számmal visszatértek a külföldi vevők az ingatlanpiacra,"2022 első felében a Covid-sokk hatást követően a forint gyengülése miatt erősödött a külföldi vevők jelenléte a magyar lakáspiacon. Az OTP Ingatlanpont szakértője szerint ők a közeli jövőben növekvő arányban járulhatnak hozzá a kereslet fenntartásához.					
A Magyar Nemzeti Bank legfrissebb Lakáspiaci jelentése szerint 2022 második negyedévében – 6,1 százalékkal – sokéves rekordot döntött a külföldi vásárlók országos részaránya. Ezt megelőzően a legnagyobb súlyuk – a 2016 elejéig visszatekintő összefoglaló szerint – közvetlenül a Covid-járvány előtt, 2019 negyedik negyedévében volt, 5,2 százalékkal.
A külföldiek visszatérése azonban kicsit át is rajzolta ezt a piaci szegmenst. Vidéken, ahol hagyományosan csekélyebb – 4 százaléknál sosem nagyobb – volt a szerepük, most kifejezetten látványos a térnyerésük. Az idén április-júniusban elért 5,7 százalékos részarányuk duplázást jelent az előző év hasonló időszakához képest (2,8%). A külföldiek vásárlásainak aránya leginkább a nyugat-dunántúli régióban nőtt, ahol elérte a 13,3 százalékot.
A külhoniak szempontjából egy másik kitüntetett terület természetesen a főváros. Vannak országok, melyek fiait-lányait szinte csak az itteni lakások érdeklik. Ahogy a KSH legfrissebb lakáspiaci elemzéséből kiderül, 2021-ben például a vietnámiak magyarországi vásárlásainak 90,2 százaléka budapesti volt, a kínaiak esetében ez az arány 88,4%, míg az izraelieknél 82,8%.
A fővároson belül három területet különít el az MNB jelentése, melyek igencsak eltérően részesedtek a külföldiek visszatéréséből. Különösen keveset profitált belőle az e szempontból hagyományosan kevésbé vonzó 15 „peremkerület”. Bár az idei elsőről a második negyedévre ezek is javítottak a külföldi vásárlók részarányán (3 százalékról 3,6 százalékra), de még így is elmaradtak a járvány előtti, 2019-es 4,1-5,7 százalékos értéktől. A budai hegyvidék kerületeiben (I., II., XII.) 5-6 éve még 10% körüli volt a külföldi vevők aránya, ami 2019-re lassan leapadt 5,2-6,7 százalékra. S bár itt is hozott fellendülést az idei év, az április-júniusban elért 4,7% határozottan elmarad a járvány előtti szinttől.
A külföldi érdeklődők szemében mindig is a város szíve – az V., VI., VII., VIII. és IX. kerület – volt a legvonzóbb. Itt korábban számos negyedévben 20 százalékot elérő, sőt meghaladó arányukat regisztrálhatták a vásárlók között is. 2022 második negyedévére a város e részében ugyancsak látszik az élénkülés, ám az elért 15,2 százalékos külföldi részesedés még mindig elmarad a 2019-es 16,3-29,3 százaléktól. E nagyobb visszaesés kapcsán Valkó Dávid, az OTP Ingatlanpont vezető elemzője emlékeztet egy sajátosságra, ami kívánatossá, de egyúttal érzékenyebbé is teszi a belvárosi ingatlanokat. 
Az itteni lakások azért is lehetnek különösen vonzóak a külföldiek számára, mert befektetésnek is igencsak alkalmasak. Ám a Covid is emiatt okozhatott itt mélyebb válságot például azzal, hogy a járvány miatt ellehetetlenült a rövidtávú lakáskiadás, az Airbnb
– mondta.
A 2022-es élénkülésben szerepet játszott, hogy oldódott a járvány okozta sokk és ezzel együtt nőt a befektetők bátorsága is, de a fő hajtóerő Valkó Dávid szerint most a forint gyengülése volt. A külföldi vevők most többet remélhetnek a pénzükért a magyar piacon.
A járvány utáni újrakezdés sajátosságairól a már említett KSH jelentés további részleteket is közöl a 2021-es adatok alapján. Három „eurós” ország polgárai múlták felül tavaly a Covid előtti, azaz 2019-es vásárlásaik számát: a szlovákok (+27,8%), a hollandok (+11,6%) és a németek (+3,9%). Három korábbi jelentősebb vásárlói kör érdeklődése viszont számottevően elmaradt a járvány előttitől: a vietnámiaké (-58,9%), az izraelieké (-57,7%) és a kínaiaké (-50,3%). Így 2021-ben a legtöbb lakást a Németországból (1259 db), a Szlovákiából (791 db), illetve a Romániából (746 db) érkezők vásárolták nálunk. A németek főleg vidékre mennek, sokan közülük a nyugdíjas éveikre keresnek új otthont. A szlovákok több mint fele a határ közelében, Győr-Moson-Sopronban, illetve Borsod-Abaúj-Zemplénben vett lakást. A románok mintegy ötöde pedig csak a határ túloldalára, Békés megyébe költözött át.
Ami a külföldi vevők szerepének várható alakulását illeti, Valkó Dávid úgy látja, hogy ha számban nem is feltétlenül fognak gyarapodni, az összességében visszaeső forgalom miatt arányuk növekedésével valószínűleg lehet számolni. Számukra a magyar piac – ha csak nem történik valami radikális árfolyamjavulás – még egy jó ideig vonzó maradhat. Az árak növekedésétől sem kell tartaniuk, sőt a kereslet csökkenése inkább azok várható mérséklődését valószínűsíti. S az ő szándékaikat még az sem bizonytalaníthatja el, hogy vajon milyen lakáscélú támogatások lesznek elérhetőek jövőre."
Hungary,2022-11-03,24.hu,https://24.hu/kultura/2022/11/03/stranger-things-vecna-haz-netflix/,"Eladó a Stranger Thingsből a ház, ahol Vecna garázdálkodott","A Stranger Things-rajongóknak nincs okuk panaszra: ha anyagi lehetőségeik engedik, igazán sok alkalmuk van rá, hogy testközelből átéljék a sorozat hangulatát. A Byers család otthona például hamarosan Airbnb-n lesz bérelhető, most pedig egy vaskos pénztárcájú illető a Vecna odújául is szolgáló Creel-ház ugyanis eladó ingatlanként piacra került.
A Georgia állambeli Rómában (igen, ugyanúgy hívják, mint az olasz fővárost) álló ház röpke másfélmillió dollárért, azaz nagyjából hatszázharmincmillió forintért megvásárolható. A több mint ötszázötven négyzetméteres ház 1882-ben épült, és jelenlegi tulajdonosai mindössze háromszázötvenezer dollárért vették három évvel ezelőtt.
A hirdetés szerint a jelenlegi tulajdonosok visszaállították a ház eredeti pompáját, még ha ez nem is látszott a Stranger Thingsben. A manzárdtetős ház egy viktoriánus építészetéről híres negyedben áll, és, mint a hirdetés emlékeztet, ma már nem gyakorolnak az étkezőben telekinézist, kiválóan lehet viszont D&D-t játszani a társalgóban, sőt, a nappali tökéletes helyszín a Pokol Tüze Klub összejöveteleihez.
A házban hat hálószoba, és öt fürdőszoba található, plusz számos kiszolgáló és tároló helyiség, az egyik legérdekesebb felszerelése mégis egy öntöttvas piszoár, ami a hirdető szerint nemcsak teljesen egyedi, de gyönyörű is, ám a gazdag képanyagban sajnos pont erről nem szerepel felvétel. A házhoz tartozik egy külső vendégház is, a padlás szintén beépíthető, és egészen biztosan nem tartózkodik ott Vecna, az egyetlen lakóját egy kártevőirtó elköltöztette – bár a szöveg szerint néhány demogorgon még felbukkanhat. Felhívják a figyelmet arra is, hogy
arra az esetre, ha a dolgok túlságosan különössé válnak, esetleg fejük tetejére fordulnának, van a közelben temetkezési vállalkozó."
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2022-10-13,24.hu,https://24.hu/tech/2022/10/13/alkalmazas-lista-akkumulator-gyorsan-merul-android-okostelefon-hiba/,Ezek az alkalmazások merítik legjobban a mobilját,"A fejlesztéseknek köszönhetően egyre jobb üzemidővel bírnak a modern okostelefonok. Attól függően, hogy milyen gyakran vesszük kézbe, és hány alkalmazás fut a háttérben, sok androidos készülék egy egész napot vagy akár még többet is kibírhat töltés nélkül. Ha azonban szeretnénk a lehetőségekhez mérten a legtöbbet kihozni a telefonunkból, érdemes megnézni sűrűn használt alkalmazásaink fogyasztását. Szerencsére ezt nem is feltétlen kell nekünk megtenni, ugyanis a pCloud felhőszolgáltató megvizsgálta, melyek azok az appok, amelyek súlyos merülést okoznak – írja a SlashGear.
A mintegy 100 vizsgált app esetében több funkciót is nyomon követtek: az alkalmazások átlagos akkumulátorigényét a médiafájlok, az internet, a keresés- és alkalmazás előzmények, a tárhely, a helymeghatározás, az üzenetek, a névjegyek, a mikrofon, a kamera, valamint a naptár eléréséhez. A tanulmány azt is megfigyelte, hogy az alkalmazások rendelkeznek-e sötét üzemmód funkcióval, mennyi hozzáférést kérnek a felhasználók személyes adataihoz, illetve a telefon rendszeradataihoz.
Végül több igen fontos alkalmazás is az élen végzett, azonban számos olyan app is akadt, amelyet könnyedén száműzhetünk a készülékünkről.
Előretelepített- és fitnesz alkalmazások
A pCloud elemzése szerint a Fitbit vezeti a leginkább akkumulátorigényes alkalmazások listáját. A szolgáltató által nyomon követett 16 háttérfolyamat és engedély közül a Fitbit 14-et futtatott a háttérben a telefonon – ráadásul a jelentés szerint ezek közül négy olyat, ami a legnagyobb hatással bír az akkumulátor élettartamára.
Hasonlóan károsak lehetnek a gyártónként eltérő, előretelepített alkalmazások, az úgynevezett bloatware-ek is. Jó példa erre a Verizon alkalmazása, amely a pCloud rangsorában a második helyen végzett. Ez az a médiaapp a felmérés szerint ugyanannyi energiaigényes háttérfolyamatot használ, mint a Fitbit alkalmazás, beleértve a helymeghatározást is. A felméréstől függetlenül érdemes a telefon igénybe vételekor törölni minden olyan előretelepített alkalmazást, amelyet nem fogunk használni. 
Közösségi média és online társkereső alkalmazások
Nem meglepő módon a leginkább aksiigényes alkalmazások közé tartoznak a közösségi médiumok is. A jelentésben szereplő Top 20 akkumulátormerítő app közül hat tartozik ebbe a kategóriába: a Facebook, az Instagram, a Snapchat, a YouTube, a Telegram, a WhatsApp és a LinkedIn. Ezek a közösségi médiaalkalmazások 16-ból 11 folyamatot futtattak a háttérben a telefonokon. Hasonlóan rossz hatással vannak az akkumulátorra az olyan társkereső appok, mint a Tinder, a Bumble, vagy a Grinder. A kutatásban külön kiemelték, hogy nagy hiányosság az említett társkereső appoknál, hogy nincs sötét mód sem, ami csökkenthetné a káros hatást.
Az olyan népszerű videóchat alkalmazások, mint a Skype, a WhatsApp és a Zoom szintén felkerültek a Top 50-es listára, amely a legkülönfélébb műfajoknak ad otthont.
Itt van például a TikTok, a Twitter, a Spotify, a Netflix, az Amazon Prime, a Slack, a Duolingo, de meglepő módon az Airbnb és a Booking is rengeteg folyamatot futtat a háttérben. Ha valamit hiányolunk a listáról, nem véletlen: a Google alkalmazásai ugyanis a YouTube kivételével helyet sem kaptak a pCloud felsorolásában. Az árösszehasonlító oldalként ismert Uswitch kutatásában viszont abszolút az élen zárt az alkalmazás. A Google alkalmazás mellett a Gmail és a Chrome böngésző is az első tízben végzett.
Mindenkinek más
Végső soron minden felhasználónak attól függ majd a végső eredmény, hogy milyen appokat részesít előnyben a mindennapi használat során. Ha szeretné megtudni, hogy mely telepített alkalmazásai lehetnek felelősek a gyorsabb merülésért, az információt könnyen megtalálhatja a Beállításoknál. Ezen belül, készüléktől függően az Akkumulátor menüpont alatt találja majd meg a szükséges adatokat. Itt megjelenik majd a telepített alkalmazások listája, az elmúlt 24 órában mért energiafelhasználási százalékokkal, és a fogyasztási sorrenddel együtt.
Ha az egyes alkalmazások engedélyeit szeretnénk megvizsgálni, azt a Beállítások alatt található Alkalmazások menüpont alatt, majd a jobb felső sarokban lekoppintható Engedélyek kezelése pont alatt tudja megtenni.
Lányi Örs  további cikkei
Nem követemSzerzőim
Égető kérdést hagy megválaszolatlanul az EU egyik legfontosabb törvényeElsüllyed és kiszárad a húszmilliós nagyvárosRemek mobil a Honor Magic6 Pro, de vajon megér-e bő félmilliót?"
Hungary,2022-08-03,24.hu,https://24.hu/otthon/2022/08/03/airbnb-rabszolgakunyho-hirdetes-torolve/,Rabszolgakunyhót távolítottak el az Airbnb-ről,"Sűrű bocsánatkérések mellett eltávolított egy ingatlant a honlapjáról az Airbnb, miután kiderült, hogy rabszolgakunyhóként szolgált két évszázaddal ezelőtt, írja a CNN.
Az apró ház a Mississippi államban lévő Greenville városában található. A jelenlegi tulajdonos szintén elnézést kért, de egyúttal azt is elmondta, hogy az ingatlan előző tulajdonosa mostanáig nem adott neki hozzáférést az Airbnb-fiókhoz, így nem volt lehetősége eltávolítania azt.
Az Airbnb azt követően szúrta ki egyébként a portálra nem illő házat, hogy a TikTokon felkapottá vált egy videó róla.
@lawyerwynton #airbnb this is not ok. #history #civilrights #americanhistory ♬ Blade Runner 2049 – Synthwave Goose
A CNN-hez eljuttatott közleményükben azt írták,
nincs helye az Airbnb-n olyan ingatlanoknak, ahol korábban rabszolgákat tartottak. Bocsánatot kérünk minden traumáért és fájdalomért, amit ez a hirdetés és az ehhez hasonlók okoznak, és amiért nem cselekedtünk előbb annak érdekében, hogy eltávolítsuk az az oldalunkról.
A ház jelenlegi tulajdonosa arról beszélt, fogalma sem volt róla, hogy rabszolgákat tartottak fogva itt az 1830-as években, mert ezt az információt nem adták át neki. Ezzel együtt ígéretet tett rá, hogy nem fogja kiadni a házat senkinek."
Hungary,2022-07-07,24.hu,https://24.hu/elet-stilus/2022/07/07/haromhetes-buli-szuletesnap-influenszer-airbnb-karterites-kozossegi-adomanygyujtes/,"Háromhetes bulival tett tropára egy Airbnb-t, a rajongóitól kér segítséget a kármentéshez az influenszer","Kicsit túltolták a házibulit a Los Angeles-i kölcsönkecóban: több mint ötmillió forintra rúgott a számla, ezért a plasztikaiműtét-függő modell közösségi adománygyűjtést indított.					
Egy kanadai influenszer és OnlyFans-modell az Instagram-követőihez fordult, és azt kérte tőlük, hogy dobják össze neki azt a 13 ezer dolláros (5,25 millió forintos) számlát, amit azután kapott, hogy három hét folyamatos bulizással leamortizált egy Los Angeles-i lakást, amit az Airbnb-n bérelt ki magának a 30. születésnapjára.
A Mary Magdalene (azaz Mária Magdolna) néven ismert influenszer az indy100 szerint először azt állította, hogy nem is a bulizás miatt keletkeztek károk a kibérelt házban, hanem azért, mert az ingatlan amúgy is ramaty állapotban volt. Persze később aztán beismerte, hogy ez nem teljesen igaz, és ő a hibás a károkért.
Bár az önmagára csak „plasztikai műtét fanatikusként” hivatkozó nő – akinek a félresikerült műtétektől elfertőződött fenekéről nemrég mi is beszámoltunk – saját bevallása szerint is megengedhetné magának, hogy saját zsebből állja a cechet, inkább elindított egy közösségi adománygyűjtést a GoFundMe nevű oldalon, hátha a rajongó összedobják helyette az összeget, amit az Airbnb be akar rajta hajtani.
 
A bejegyzés megtekintése az Instagramon
 
Mary Sebastian Pickles Magdalene (@1800leavemaryalone) által megosztott bejegyzés
Ez elkerülhetetlenül visszatetszést váltott ki néhány felhasználóból, akik nem vették jó néven a kérését – ami arra késztette Maryt, hogy feltöltsön egy klipet, amelyben elmagyarázza a helyzetet.
Szóval sokan nagyon dühösek a GoFundMe-kampány miatt (…) Én csak annyit teszek, hogy a bárki számára elérhető platformokat a saját hasznomra használom. Ne a játékost utáljátok, hanem a játékot
– védte be az adománygyűjtő kampányát, majd azzal folytatta: tudja, hogy „nevetséges”, amit csinál, és hogy sokkal több „valódi ügy” van, amire az emberek adományozhatnak.
„Nem képzelődöm, és nem teszek úgy, mintha ez egy nagy, fontos ügy lenne – a platform ott van, így megpróbálom kihasználni, mielőtt nekem kell majd teljes egészében kifizetnem a dolgot, amit meg is fogok tenni. De miért ne próbálnánk ki először ezt?” 
 
A bejegyzés megtekintése az Instagramon
 
Mary Sebastian Pickles Magdalene (@1800leavemaryalone) által megosztott bejegyzés
Mary azt is beismerte, hogy a háromhetes bulizással túllőtt a célon: „Nem kellett volna ilyen helyzetbe sodornom magam” – mondta, majd arról beszélt, hogy aki nem akar neki segíteni, azt nem hibáztatja, aki viszont igen, annak köszöni szépen a dolgot.
Rosszul érzem magam, mert a házigazda kedves volt hozzám, bár úgy érzem, hogy a foltot ki tudtam volna szedni a kanapéról, mert a szobalány, akit felvettem, már korábban is megtette
– tanúsított némi Szentírást idéző megbánást a könyv egyik kulcsszereplőjéről elnevező influenszer."
Hungary,2022-06-28,24.hu,https://24.hu/tech/2022/06/28/vege-airbnb-hazibuli-partitilalom-jarvany-koronavirus-korlatozas/,Vége az Airbnb-s házibuliknak,"A koronavírus-járvány megjelenésével számos kormány döntött úgy korábban, hogy kötelező távolságtartást rendel el az állampolgárok között. Ehhez igazodva az Airbnb is bejelentette 2020-ban, hogy ideiglenes tilalmat vezet be a házibulikra. Friss közleményük szerint pedig annyira eredményesnek bizonyult a tilalom, hogy már nem is tervezik feloldani azt, írja a Verge.
Idővel a partitilalom sokkal több lett, mint közegészségügyi intézkedés. Alapvető közösségi irányelvvé fejlődött, amellyel támogatni tudjuk a kiadókat, és azok szomszédjait is.
A vállalat döntése nyomán korábban minden, a lakók számára zavaró eseményt betiltottak, különös tekintettel a nyílt meghívásos összejövetelekre, amiket sokszor más közösségi oldalakon, például a Facebookon hirdettek meg. Az Airbnb állításai szerint 2021-ben mintegy 6600 vendég fiókját függesztették fel a partitilalom megsértése miatt, ami azonban eltörpül a 150 milliós felhasználói szám mellett.
A tilalom véglegesítésével egy időben viszont feloldották a szintén 2020-ban bevezetett 16 fős foglalási korlátot. A cég szerint ennek oka, hogy rengeteg olyan ingatlan van, amely kényelmesen befogadhat több mint 16 embert. Hozzátették: sokan pedig többgenerációs családi utazások alkalmával és nagyobb csoportokkal veszik igénybe ezeket a lakásokat. A változtatások a következő hónapokban lépnek életbe.
Lányi Örs  további cikkei
Nem követemSzerzőim
Égető kérdést hagy megválaszolatlanul az EU egyik legfontosabb törvényeElsüllyed és kiszárad a húszmilliós nagyvárosRemek mobil a Honor Magic6 Pro, de vajon megér-e bő félmilliót?"
Hungary,2022-06-13,24.hu,https://24.hu/elet-stilus/2022/06/13/nem-eszik-es-antidepresszansokat-kell-szednie-egy-nonek-a-szomszed-kutyai-miatt/,"Nem eszik, és antidepresszánsokat kell szednie egy nőnek a szomszéd kutyái miatt","A nő a saját háza helyett Airbnb-be költözik, annyira tarthatatlan a helyzet.					
A szomszédait nem válogathatja meg az ember, hát még a szomszédai kisállatait. Egy nő életét például annyira megkeserítették a mellettük élő kutyák, hogy úgy érzi, nincs más választása, el kell költöznie – számolt be a Mirror.
A Mumsneten a nő névtelenül azt írta, hogy a szomszédának öt kutyája van, és állandóan kint vannak a kertben, folyamatosan ugatnak, ráadásul még jobban rázendítenek, ha a nő kimegy a saját kertjébe. A nő elmesélte, hogy a problémát jelezte már a szomszédoknak, egy levélben leírt mindent, de nem történt változás.
A kutyák annyira rossz hatással voltak rá, hogy a mentális egészsége is romlott, egy idő után pánikrohamai lettek és antidepresszánsokat kellett szednie.
Körülbelül egy hete nem ettem rendesen, pánikrohamom van, amikor hallom, hogy ugatnak. Holnap be is költözöm egy Airbnb-lakásba, mert már képtelen vagyok itt élni!
– írta a nő, aki hozzátette, hogy két különböző antidepresszánst is kipróbált, de egyik sem segített igazán.
Sokan reagáltak a bejegyzésre, a kommentelők többsége szerint az elköltözés drasztikus megoldás és nem oldja meg a problémákat, akik viszont hasonló helyzetben vannak vagy voltak, azt írták, hogy ezt a helyzetet csak az tudja megoldani, ha távol él a kutyáktól.
Elköltöztünk, és ez volt a lehető legjobb döntés, amit hozhattunk!
– válaszolták a nőnek."
Hungary,2022-05-25,24.hu,https://24.hu/szorakozas/2022/05/25/sator-privat-szoba-airbnb/,Sátrat kínáltak privát szobaként az Airbnb-n,"A Dublinban található „szobáért” több mint 22 ezer forintnyi összeget kérnek éjszakánként.					
Egyszemélyes sátrat kínál privát szobaként egy ír Airbnb-felhasználó, aki 50 fontot (kb. 22 ezer forint) kér egy éjszakáért – írja a Dublin Live.
A portál megkereste a hirdetőt, aki hangsúlyozta, hogy nem viccről van szó, komoly az ajánlat.
👍🏼 pic.twitter.com/c3dZFa2mX5
— Aimée (@a_mcdx) May 19, 2022
A sátrat már ki is lehet bérelni Dublinban, a kép szerint nem füvön, hanem a betonon állították fel.
A hirdetés megjelenése után nekiestek a kommentelők a különös ajánlatnak. A tulajdonos azt írta, hogy a hirdetésben leírta, hogy van egy nagy nappalija és több kanapéja is, ezt szintén használhatja a bérlő.
Több felhasználó is az Airbnb-hez fordult, azt kérdezve, hogy hogy engedhették meg, hogy ilyen hirdetés szerepeljen az oldalukon.
Nem tudni, hogy a cég mit válaszolt, de a hirdetést azóta törölték az oldalról."
Hungary,2022-08-04,24.hu,https://24.hu/otthon/2022/08/04/booking-com-csalad-eszak-london-no-turistak/,"Turisták tucatjai jelentek meg egy nő otthonánál, miután egy csaló meghirdette azt a Bookingon","Megdöbbentő csalásnak esett áldozatául egy London északi részén élő nő, miután több tucatnyi turista foglalt szállást az otthonában a Bookingon felületén keresztül, írja a BBC.
A lap cikke szerint júliusban Ausztráliából, Hongkongból, Szaúd-Arábiából és Los Angelesből is érkeztek vendégek Gillian lakásához, de mindenkivel közölte, hogy sajnos ő nem adja ki az ingatlanát.
A booking.com ügyfélszolgálatánál szinte azonnal jelezte a csalást. A cég azóta közölte, eltávolították az érintett hirdetést a honlapról.
Gillian a BBC-nek arról beszélt, először július 4-én kopogtak az ajtaján. Egy nagyon fáradt nő volt az Hongkongból a lányával.
Azt mondták, a házamban foglaltak szállást. Azt feleltem nekik, hogy biztosan nem, mert nincs fent a booking.com-on. Pár órával később újabb három vagy négy ember érkezett az otthonomhoz, akik szintén azt közölték, a booking.com-on foglaltak hozzám. Az egész világról jöttek, nem hittem el
– emlékezett vissza.
Összesen körülbelül százan jelentek meg a nő otthonánál július 4. és július 29. között, akiknek ezután rögtönzötten kellett új szállás után nézniük a tartózkodásuk idejére.
A nő egyébként megtalálta a hirdetést a Bookingon, amihez a képeket egy másik portálról szedték le.
A booking.com később minden érintettől elnézést kért."
Hungary,2022-05-24,24.hu,https://24.hu/otthon/2022/05/24/airbnb-kina-kivonulas/,Kivonul Kínából az Airbnb,"Határozatlan ideig felfüggeszti működését Kínában az Airbnb a zéró covid irányelv keretein belül elrendelt folyamatos zárlatokra és utazási korlátozásokra hivatkozva, írja a Guardian.
Sajtóértesülések szerint július 30-tól nem lesznek elérhetők a cég szolgáltatásai Kínában, az ezt követő időszakra már nem is lehet most sem szállást foglalni.
A lap egy a témát ismerő forrásra hivatkozva azt írja, az Airbnb megsínylette a járvány elmúlt bő két és fél évét, és azért döntöttek a bezárás mellett, mert a kínai kormány egyáltalán nem mutatja a jelét annak, hogy együtt próbálnának élni a vírussal.
Az omikron variáns okozta járványhullámok miatt Sanghajban és Pekingben is rendkívül szigorú lezárások voltak a közelmúltban.
Az Airbnb 2016 óta operált Kínában. Az elmúlt bő öt évben 25 millió foglalást bonyolítottak le a platformon, de nagyon erős volt a cég kínai konkurenciája. Így az ottani foglalások mindössze a vállalat bevételeinek 1 százalékát tették ki, ami a pandémia alatt tovább csökkent."
Hungary,2022-08-30,24.hu,https://24.hu/kultura/2022/08/30/elado-elso-vilaghaboru-nagy-britannia-angol-tengeri-erod-bull-sand-licit-aukcio/,Első világháborús tengeri erőd keres új gazdát az angol partoknál,"Kitűnő villa, vagy úszó hotel lehet belőle.					
Az első világháború kitörése után az antant egyik oszlopává vált Nagy-Britannia újszerű módszert talált ki az ország keleti partjainak a kontinentális Európa felőli védelmére: a tengerbe érkező széles folyók torkolatainál megkezdte egy sor úszó erőd építését.
Ilyen volt a Humbert védő Bull Sand, illetve Haile Sand is, amik a vízből 18 méterrel kiemelkedő, 25 méter átmérőjű védőbástyaként csak egy évvel a fegyverek elcsendesedése után, 1919 decemberében teltek meg katonákkal, illetve fegyverekkel.
A két évtizeddel később, a második világháború éveiben újra használatba kerülő, gyorsan modernizált építményekben végül egészen 1956-ig állomásoztak katonák, a következő évtizedeket azonban lassan pusztulva, használaton kívül töltötték.
A negyvenezer tonnányi betont magában foglaló Haile Sand Fort végül két évnyi próbálkozás után, 2018-ban került magántulajdonba – új gazdája 117 ezer fontot (akkori árfolyamon 42 millió forintot) fizetett érte, most pedig a Bull Sand is ugyanerre az útra lépett.
A brit RightMove nevű ingatlanos oldalon feltűnt, huszonöt képpel megtámogatott hirdetés szerint 50 ezer fontos (mai árfolyamon 23,3 millió forintos) kikiáltási áron kínált ingatlan 1987 óta védelmet élvez, állapotán ez azonban egyáltalán nem látszik, sőt, egyértelmű, hogy minél gyorsabb megújulásra van szüksége.
For about $60,000 you can finally live in a WWI seaport, built between 1915-1919 off the coast of England. pic.twitter.com/YV2rVkj0oC
— Zillow Gone Wild 🏡 (@zillowgonewild) July 14, 2022
A sós levegő, illetve a tengervíz által is gyötört épület megmentésére már a kilencvenes évek derekán is tettek kísérletet: azt 1997-ben a Streetwise Charitable Trust vásárolta meg, ami úgy gondolta, hogy egy nagy felújítást követően drogrehabilitációs intézményt költöztet a falak közé. A tervről gyorsan kiderült, hogy kivitelezhetetlen, sőt, azóta maga az alap is megszűnt.
A hajóval, vagy helikopterrel elérhető, a szárazföldtől alig két és fél kilométerre álló erőd négy szintjét a tenger felőli oldalon harminc centiméter vastag páncélzat védi, négy lőrésén pedig eredetileg az első világháború fontos fegyverévé vált Mark VII-esei, illetve hatfontosainak csövei figyelték az érkezőket.
Az egykor kétszáz katona állomáshelyeként szolgáló, saját artézi kútjából friss vizet adó Bull Sand aukciója július 19-én indult, kérdés azonban, hogy a licitálók meddig tornászták fel az árát, sőt, az is, hogy hotellé, étteremmé, Airbnb-lakásokká, magántulajdonú nyaralóvá, vagy múzeummá akarják majd alakítani."
Hungary,2022-07-25,24.hu,https://24.hu/otthon/2022/07/25/kiberelheto-a-keresztapa-new-yorki-haza/,Kibérelhető a Keresztapa filmbeli otthona,"Mindössze 50 dollárért kiadó egy éjszakára A Keresztapa című film Don Vito Corleonéjának és családjának filmbeli otthona, írta a Daily Mail.
A New York-i Staten Islanden lévő kastély 6248 négyzetméteres, és augusztusra foglalható az 1972-ben készült film 50. évfordulója alkalmából.
Legfeljebb öt vendég elszállásolása lehetséges egy éjszakára luxus kényelemmel: medencével, játékteremmel, edzőteremmel és saját kocsmával. Az öt hálószobával és hét fürdőszobával büszkélkedő otthon két felnőtt és három gyermek számára a legideálisabb.
Az Airbnb-n található bejegyzés „bájos, de kiterjedt” ingatlanként írja le az otthont, amely teljes felújításon esett át, miközben kívülről még mindig felismerhető A Keresztapa című filmben sokszor látott épület.
Az angol Tudor-stílusú kastély külsejét a filmben emlékezetes jelenetekhez használták fel, köztük Don Vito Corleone lányának az esküvőjéhez.
Az 1930-ban épült ház közel 60 évig Edward és Mary Norton tulajdonában volt, mígnem 2012-ben 1,7 millió dollárért eladták.
Az otthon felújítása 2012 és 2016 között zajlott, 2016-ban 2,4 millió dollárért kelt el."
Hungary,2022-07-13,24.hu,https://24.hu/kultura/2022/07/13/sci-fi-tulsa-amerika-lakohaz-elado-haz-jetson-csalad-vilag-egy-fura-hely/,Sci-fibe illő jövőbeli ház keres új gazdát Amerika közepén,"Egy házaspár évtizedeken át dédelgetett, majd megvalósult álma az építkezés elején elhunyt feleségnek is emléket állít.					
A saját korukat megelőző, vagy épp egy elképzelt jövőt idéző futurisztikus épületek hosszú ideje a világ kis- és nagyvárosainak fontos részei, a szokatlan formák pedig nem csak a lakóházak, de a középületek, illetve kiszolgáló létesítmények építésekor is felszínre törtek – kitűnő példái ennek a Kádár-kor űrhajónak is beillő templomai, vagy az ország különböző részein lévő gázfogadók, amiket korábban hosszú cikkben mutattunk be.
A családi házak terén a merítés persze jóval nagyobb, sőt, az internetet szinte havi rendszerességgel járják körbe az újabb és újabb, korábban szuper példák. Ezek közül a legújabb a közel félmilliós Oklahoma állambeli Tulsa fölé emelkedő otthon, amit a tengerentúli tévécsatornák egész sora után a brit Guardian is bemutatott.
@nancydavis19 A once in a lifetime find in Tulsa Oklahoma! #realtor #tulsarealtor #tulsa #space #ufo #thejetsons #exp #exprealty #halloranhometeam ♬ Futuristic cool transformer(247721) – Kangaroo Music
Az épp negyedszázadon át futó (1962-1987) kultikus rajzfilmsorozat, a rendszerváltás óta Magyarországon is többször ismételt Jetson család a 2062-es évet megjósolni próbáló kockái közé illő ház lényegi része a bejárat felett 13,5 méter magasan terül el, a szobákból pedig 360 fokos panoráma nyílik a környezete felé.
A kapuból lifttel elérhető, két fürdőszobát, három hálót, sőt, egy teraszt is rejtő 130 négyzetméteres otthon június végén, 415 ezer dollárért (mai árfolyamon ez 170 millió forintot jelent) tűnt fel az ingatlanpiacon – a ma is élő, harmincnál több külső és belső fotót rejtő hirdetés itt érhető el –, rövidesen pedig a történetére is fény derült:
a FOX23 tévériportja, illetve a Guardian szerint az 2005-ben, egy Joe Damer nevű férfi, illetve egy helyi építész, Jeremy Perkins koprodukciójában, a tulajdonos hosszú évtizedeken át tartó álmodozását követően készült el.
Chinowth & Cohen A hirdetés képe
Damernek 1965-ben, röviddel akkor pincérnőként dolgozó felesége megismerése után került a kezébe egy arizonai házat mutató képeslap, aminek hasonló formában való lemásolása a pár távlati céljává vált.
Bob Canada Az ihletadó ház.
Az építés – amit a férj jórészt egyedül, vagy fia segítségével végzett – végül csak közel negyven évvel később, az ideális telek megtalálása után indulhatott el, az időközben rákkal diagnosztizált felesége rövidesen azonban elhunyt, így a projekt célja hirtelen megváltozott:
a férfi ezzel akart emléket állítani az élete jó részét vele töltő nőnek.
A második világháború után, német menekültként a városba érkezett, majd hegesztőműhelyével a közösség fontos részévé vált Damer a 2005-ös átadás után hét évet töltött az otthonban, majd stroke-ját követően egyetlen olyan barátjának adta azt el, akiről jól tudta, hogy gondját fogja annak viselni.
Ez így is történt, mostanra azonban a lifthez csak nehezen hozzászokni tudó barát is az eladás mellett döntött, remélve, hogy a következő gazda jobb anyagi lehetőségei hosszú távon is segítik majd a ház megmaradását.
Ez a remény megvalósulni látszik, hiszen az otthont hirdető ingatlanos cég szerint már jelentkezett is egy komoly vevő, aki egy nagy felújítás után Airbnb-n át bérelhetővé akarja tenni a házat, így az állagmegóvás költségeit a rövidtávú bérleti díjak adják majd."
Hungary,2022-06-30,24.hu,https://24.hu/elet-stilus/2022/06/30/olcso-alberlet-letezik-meg-ilyen-x/,"Olcsó albérlet, létezik még ilyen? (X)","A világjárvány okozta bizonytalanság, majd a viszonylag hosszú pangás után már látjuk a kiutat a kereslet élénkülése kapcsán az albérletpiacon. Az árak eddig csak az inflációval együtt emelkedtek, jelenleg pedig lassan haladnak felfelé. Az ingatlanpiaci szakemberek szerint az idei nyár már nem a stagnálásról fog szólni, az árak ebben a szektorban is emelkednek, ezért azt tanácsolják a jövőbeni bérlőknek, hogy minél hamarabb szerződjenek le a tulajdonosokkal, méghozzá hosszabb távra.
Bejegyzésünkben adunk néhány tippet, hogy az orosz–ukrán háború ellenére hogyan találjuk meg a számunkra legmegfelelőbb albérletet, legyen az Budapesten vagy az ismertebb megyeszékhelyeken.
Budapesten drága a kiadó lakás
Iparági előrejelzések szerint az év második felére várható, hogy a bérleti árak 10–15 %-kal átlépik a járvány előtti, 2019-es árszintet. A fizetésünk is emelkedett, így arányaiban nem kellene, hogy problémát jelentsen, hogy a bérleti díjakat időben tudjuk kifizetni. Azt azonban már most látjuk, hogy a fővárosban kevés az olcsó albérlet. Jelenleg 130-170 ezer forint között vehetünk ki egy 50 nm-es lakást, és ebben nincs benne a rezsi vagy a kaució. A Maxapró gyűjtése szerint Debrecenben is hasonló a helyzet, Szeged és Pécs városok kapcsán találhatunk 125 ezer forintért kis lakást, amely még kutyabarát is, bár ez a tulajdonostól függ.
Miskolcon és Győrben szintén áremelkedés várható. Mindezek mellett újra „visszatérhet” az Airbnb, és ha ez igaz, a kínálat szűkülni fog. Ha mindenhez keresletnövekedés is társulna, akkor kiegyensúlyozott lenne a bérleti piac, akár a három évvel ezelőtti állapotokat is túlszárnyalhatná. Újdonság, hogy a határozott idejű bérleti megállapodások háttérbe szorulhatnak, inkább határozatlan időre szerződnének a felek, hogy az ingatlantulajdonosok az inflációhoz igazodva év közben tudjanak árat emelni.
Új szereplők az albérletpiacon
Az orosz–ukrán válság kirobbanása óta sok ukrán állampolgár érkezik menekültként Magyarországra. Többségük fizetőképes, vagyis ideiglenes albérletkereső, jellemzően 2-3 hónapra terveznek, és hosszabb távú céljuk, hogy amikor a háború véget ér, visszatérhessenek hazájukba. 
A magas infláció miatt továbbra is sokan látnak fantáziát az ingatlanba való befektetésben, emiatt folyamatosan növekszik a bérbeadók száma. Az elemzők azt is megfigyelték, hogy egyre több fiatalnak van ismét megbízható munkája, ami jó hír a piaci szereplőknek. Ennek leginkább a lakástulajdonosok örülnek, mert így gond nélkül kiadhatják az ingatlant. Ettől függetlenül továbbra is legyünk résen, mert a veszélyek (bérbeadó és bérlő oldaláról nézve egyaránt) nem szűntek meg, mindemellett rendkívül erős versenyhelyzetről is beszélhetünk, így bérbeadóknak és bérlőknek szintén óvatosnak kell lenniük, ha nem szeretnének rosszul járni.
Az albérletpiacra leselkedő veszélyek
Az albérlet szó hallatán, rögtön bevillan, mennyi veszély leselkedik a lakástulajdonosokra, pedig a beköltöző bérlőnek sincs könnyű dolga. Szerencsére a legtöbb esetben minden a legnagyobb rendben történik, bár a gyakorlat sokszor mégis másról tanúskodik.
Ahogy korábban említettük, mindkét fél akkor köt előnyös üzletet, ha hosszabb távon gondolkodik, és ezt szerződésben rögzítik. Egymás bebiztosítása érdekében a lakástulajdonos előre egyeztetett időpontban ellenőrizze, minden rendben van-e, ne csak akkor, amikor a bérleti díjért látogatja meg bérlőjét.
Tipp – Ismerjük meg egymás hátterét a szerződéskötés előtt
A bérleti szerződés megkötése előtt szinte magától értetődő az előre tájékozódás a másik szerződő fél személyét tekintve, hiszen az egyéves bérleti szerződés megkötése meghatározott elköteleződéssel jár.
A bérlőnek fel kell vennie a kapcsolatot a tulajdonossal, jó, ha feltesz néhány kérdést, e-mailezzenek, és ha mód van rá, kérje be a lakás helyrajziszámát, amit az ügyfékapuból az ingatlan tulajdoni lapja alapján ingyenesen lekérhet – ennek segítségével azonnal tisztázható a tulajdonosi háttér. Ne kapkodjunk, figyeljünk rá, hogy ne sürgessenek minket, és gondoljunk arra, hogy a számunkra ideális lakás meg fog várni minket.
A bérbeadó bátran kérjen információkat bérlője fizetőképessége kapcsán, mivel egy ilyen hosszú távú üzleti kapcsolatnál sosem a kölcsönös szimpátia a legfontosabb. Sok esetben van mód arra, hogy munkáltatói igazolást, keresetigazolást vagy bankszámlakivonatot kérjünk, hiszen a megbízható bérlő leinformálható. A fentiek bármelyik településre vonatkoznak. Az elszabaduló bérleti díjak miatt pedig kulcsfontosságú, hogy mindent részletesen leírjunk. A szó elszáll, az írás megmarad, igaz azonban, hogy a bérbeadó ennek ellenére is emelhet a bérleti díjon a válság vagy az infláció miatt. Ezt jó, ha a következő évre vagy év közben jelzi, így elkerülhetők a nem várt helyzetek Budapesten vagy a vidéki nagyvárosokban. 
Mindent összevetve, nincs arról szó, hogy ne találnánk viszonylag olcsó albérleteket Magyarországon, csak jelenleg a definíció jelentése kissé megváltozott, és lényeges szempont, hogy mihez képest olcsó. Fontos még megemlíteni a rejtett költségeket is, például a rezsiköltséget vagy a váratlan kiadásokat (meghibásodások a házban), függetlenül attól, hogy ki rendezi majd ezeket.
Akkor járunk el helyesen, ha mind bérlői mind bérbeadói oldalról körültekintőek vagyunk."
Hungary,2022-06-24,24.hu,https://24.hu/kulfold/2022/06/24/usa-abortusz-alkotmanyellenes-roe-wade/,Eltörölték az USA-ban az abortuszhoz való alkotmányos jogot,"Az amerikai Legfelsőbb Bíróság (LB) döntésében pénteken alkotmányellenesnek minősítette az abortuszhoz való jogot — írja a New York Times. Ez azt jelenti, hogy az Amerikai Egyesült Államok 50 államának nagyjából felében ezután illegális lehet a művi terhességmegszakítás, sőt, egy tucatnyi államban már most is van erre vonatkozó jogszabály, amely azonnal hatályba lép, ha a Roe vs. Wade-del kapcsolatos korábbi ítéletet eltörlik.
A Politico azt írja, hogy 5:4-es arányú döntés született, vagyis a bíróság hat, konzervatívnak mondott tagjából egy, John Roberts, az LB főbírója nem csatlakozott a konzervatív többségi véleményhez. A döntés előzménye, hogy a Bíróság elé vitték a Mississippi államban hatályban lévő abortusztörvényt, amely csak a terhesség 15. hetéig engedélyezi a szabad művi terhesség megszakítást, szemben a Roe vs. Wade-ítéletben megszabott 24. héttel. John Roberts egy közleményt is kiadott, amelyben kritizálta konzervatív társai döntését a Roe megváltoztatása miatt, de a Mississippi törvénnyel egyetértett, ott 6:3 lett a szavazati arány.
OLIVIER DOULIERY / AFP Tiltakozók az amerikai Legfelsőbb Bíróság épülete előtt június 24-én, a döntés után.
Magyar idő szerint péntek este Joe Biden amerikai elnök sajtótájékoztatót tartott, amelyen kijelentette, hogy a döntés miatt:
veszélybe került az amerikai nők egészsége és élete (…) Ez egy szomorú nap a bíróság és az ország számára is.
Biden, aki szerint az LB lépése 150 évvel veti vissza az USA-t, bejelentette, utasítani fogja az egészségügyi minisztériumot, gondoskodjanak arról, hogy az amerikaiak számára elérhetők lesznek a fogamzásgátló eszközök, akkor is, ha ezt az egyes államok korlátozni fogják. Az amerikai elnök szerint a Legfelsőbb Bíróság konzervatív többsége megmutatta, hogy mennyire szélsőséges gondolkodású, de a kormány minden törvényes módot ki fog használni a döntés ellensúlyozására.
Véleményem szerint ez a szélsőséges ideológia megvalósulása és a Legfelsőbb Bíróság tragikus hibája (…) Ma a Legfelsőbb Bíróság nem csak korlátozta az amerikaiak alkotmányos jogát, hanem egyszerűen elvette azt. 
Hozzátette ugyanakkor, hogy a kongresszusnak is lépnie kell, és kodifikálnia kell az első Roe-ítéletet, illetve emlékeztette az amerikaiakat arra is, hogy ősszel számos államban választások lesznek, és most még fontosabb lett az, hogy ki kerül az egyes államok élére vagy a szenátusba. Biden egyúttal elítélte a legfelsőbb bírák ellen irányuló fenyegetéseket.
Előzmények
A Roe vs. Wade egy 1970-ben indult per volt, amelyet a Legfelsőbb Bíróság tárgyalt. Főszereplője a Jane Roe álnéven futó Norma McCorvey volt, aki 1969-ben, 22 éves munkanélküli hajadonként a harmadik gyerekét várta, amikor abortuszt akart elvégeztetni Texasban. Henry Wade Dallas megyei főügyész feladata az volt, hogy betartassa a törvényt, miszerint csak akkor lehet engedélyezni a művi terhességmegszakítást, ha a terhesség veszélyezteti az anya életét.
McCorvey beperelte Wade-et, és az ügy az Legfelsőbb Bíróságig jutott. A felperes azt állította a bíróságon, hogy a texasi jogszabály alkotmányellenesen homályos, és megsérti a magánélethez való, alkotmányosan védett jogot. A bíróságnak arról kellett ítéletet hoznia, hogy az amerikai alkotmány elismeri-e a nők jogát az abortuszhoz – még akkor is, ha erről nincs benne konkrétan szó.
A Legfelsőbb Bíróság 7-2 arányban úgy döntött, hogy elismeri, de ennek a jognak a védelmét egyensúlyban kell tartani a kormánynak azzal a céljával, hogy megvédje a nők egészségét és az „emberi élet lehetőségeit”. Az akkor ugyancsak konzervatív többségű LB döntése szerint az amerikai nőknek joguk van az abortuszhoz a terhesség első trimeszterének végéig, és ebben az esetben a döntés csak rájuk és az orvosukra tartozik.
Kiszivárogtatás
Idén májusban aztán kiszivárgott egy döntéstervezet, amelyben arról volt szó, hogy az LB engedélyezné azt, hogy az egyes államok maguk dönthessenek arról, hogy engedélyezik-e a művi terhességmegszakítást. Bár a tervezetekről szoktak próbaszavazásokat tartani és azok még nem jelentenek végleges döntést, az amerikai közvélemény nagyjából biztosra vette, hogy a legfelsőbb bírák valóban meg fogják fordítani a Roe vs. Wade-et. 
A kiszivárogtatás felkavarta az amerikai közéletet. Biden kijelentette, hogy ha a Legfelsőbb Bíróság ténylegesen felülbírálja a Roe-ügyet, akkor ő egy szövetségi törvénnyel fogja garantálni az azokban biztosított jogot az abortuszra. Ehhez azonban rögös út vezet: az amerikai szövetségi szenátusban jelenleg 50 demokrata és 50 republikánus törvényhozó ül. Ha egyszerű többséget igénylő kérdésben döntetlenre állnak, akkor az alelnök, egyben a szenátus elnöke dönt, ám vannak olyan demokrata párti szenátorok, akik időnként a republikánusokkal szavaznak.
A New York Times összeállítása szerint húsz államban teljesen törvénytelenné válik az abortusz vagy erősen korlátozni fogják, tíz államban egyelőre bizonytalan a helyzet, mert a jogszabályokon vagy az állam vezetőin múlik, és húsz olyan állam lesz, ahol továbbra is védett marad az abortuszhoz való jog, vagy ezek után fogják azt kiterjeszteni. A lap számításai szerint a teljes tiltás mintegy 25 és fél millió nőt érint, és több mint 12 millióan lesznek olyanok, akiknél egyelőre nem tudni, mi lesz.
Egyes államok még akkor sem tennének kivételt, ha a terhesség nemi erőszak vagy vérfertőzés következménye, és egyedül az anya egészségét vennék mindenhol figyelembe.
Több olyan cég is van ugyanakkor, mint például a Disney, a Starbucks, a Netflix, a Tesla vagy az Airbnb, amelyek már közölték, hogy fedezik az útiköltséget azon dolgozóiknak, akik abortuszt szeretnének elvégeztetni, de ehhez másik államba kell utazniuk. Eric Adams, New York polgármestere pedig azt mondta pénteken, hogy a város segít azoknak, akiknek ilyen beavatkozásra van szüksége.
Anna Moneymaker / GETTY IMAGES NORTH AMERICA / Getty Images via AFPMichelle Obama szíve összetört
Több republikánus politikus is üdvözölte a döntést. Mitch McConnell, a szenátus republikánus csoportjának vezetője azt mondta, hogy egy fél évszázadot vártak erre az ítéletre, Mike Pence, volt amerikai alelnök pedig kijelentette, hogy „az élet győzött”.
Susan Collins republikánus szenátor, aki időnként a demokratákkal szavaz és számos alkalommal kritizálta Donald Trumpot, arról beszélt, hogy a döntés ellentmond annak, amit Neil Gorsuch és Brett Kavanaugh mondott akkor, amikor legfelsőbb bíróvá választásuk előtt meghallgatta őket a szenátus. Gorsuch és Kavanaugh ugyanis kijelentette, hogy a Roe-ügyet precedens értékűnek tekintik, most mégis felülírták az ítéletet. 
Michelle Obama egykori first lady a Twitteren azt írta, hogy összetört a szíve a hír hallatán és példákat hozott arra, hogy kiket érinthet súlyosan egy ilyen döntés: egy kamaszlányt, aki nem kívánt terhesség miatt nem tudja befejezni a középiskolát vagy egy anyát, akinek halva születik a gyermeke, mégis kénytelen világra hozni.
 
A bejegyzés megtekintése az Instagramon
 
Michelle Obama (@michelleobama) által megosztott bejegyzés"
Hungary,2022-06-11,24.hu,https://24.hu/otthon/2022/06/11/budapest-alberletpiac-airbnb/,Eltűntek a felújított lakások a kínálatból az albérletpiacon,"Folytatódott májusban a bérleti díjak emelkedése a fővárosban, ahol a múlt hónapban a turizmus erősödése miatt a kínálati oldal folyamatos szűkülése hajtotta felfelé az árakat – közölte a Rentingo.com csütörtökön az MTI-vel.
A közösségi albérletkereső platform szerint a Budapestre érkező turisták egyre nagyobb száma miatt a belvárosi ingatlanok egy része folyamatosan tér vissza az Airbnb-piacra, így gyakorlatilag eltűntek a hosszú távú bérleti kínálatból a felújított, jól felszerelt belvárosi lakások.
Ezáltal áprilishoz képest 3,8 százalékkal, tavaly májushoz képest viszont 19,3 százalékkal nőttek a kínálati bérleti díjak a fővárosban, így tavasz végére az átlagos albérletárak elérték a 172 ezer forintot, ami már meghaladja a koronavírus-járvány előtti szintet.
A még szabad bérlakásokért azonban egyre nagyobb a verseny a bérlők között, akiknek átlagos jövedelme jelentősen nőtt az elmúlt két évben, és ezzel párhuzamosan nőtt fizetési hajlandóságuk: májusban ennek megfelelően akár 163 ezer forintot is hajlandók voltak fizetni egy bérleményért.
A Rentingo.com szerint az immár kétszámjegyű infláció elől menekülő befektetők egy része az ingatlanpiacot veszi célba, számukra pedig fontos lehet, hogy a kereslet a XI. és a XIII. kerületi albérletek iránt a legnagyobb. Ugyanis a közösségi albérletkereső platformra regisztrált bérlők 25 százaléka elsősorban ezekben a kerületekben keres magának lakhatást.
Népszerű célpont a VII., a IX. és a XIV. kerület is, a budapesti albérletkereslet fele erre az öt kerületre koncentrálódik – olvasható a közleményben."
Hungary,2022-05-20,24.hu,https://24.hu/szorakozas/2022/05/20/horvath-eva-bali-uj-haz-kakas/,"Horváth Éváék új házba költöztek Balin, mostanában reggel 5-kor kelnek az ott élő kakasok miatt","A medence és az udvar kisebb, mint az előző házban.					
Hosszabb kihagyás után jelentkezett be YouTube-csatornájukon Horváth Éva, aki elújságolta a nézőknek, új házba költöztek Balin. Utóbbi inkább muszájból történt.
Kiadták most azt Airbnb-re, ami azt jelenti, hogy napi szintű bérlésen van. Legalább 100 ezer forint a napi bérlése, úgyhogy ideje volt elhagynunk. Találtunk egy sokkal kényelmesebb helyszínt, amit szintén kiadnak havi bérlésre. Most nagyon nehéz házat találni Balin, mert visszatért a turizmus.
A modell bemutatta a ház minden szegletét, kezdve a kerttel, amely kapcsán azt is elmondta, picit visszalépés az előző helynél látottakhoz képest.
Ez az új medencénk, ez is nagy, de nyilván sokkal kisebb, mint a másik, ahol eddig voltunk. De van benne bébi rész. A kert is sokkal kisebb ennél a háznál, viszont van benne egy közösségi tér.
Az is kiderült, hogy minden reggel ötkor kelnek, mert kakasok vannak a ház körül: „Öt órakor kezdenek kukorékolni.”"
Hungary,2022-03-04,24.hu,https://24.hu/kulfold/2022/03/04/az-airbnb-felfuggeszti-mukodeset-oroszorszagban-es-feheroroszorszagban/,Az Airbnb felfüggeszti működését Oroszországban és Fehéroroszországban,"Brian Chesky, az Airbnb vezérigazgatója a Twitteren jelentette be, hogy a jövőben nem lesz elérhető Oroszországban és Fehéroroszországban az Airbnb, jelentette be péntek reggel.
A nyugati nemzetek súlyos szankciókat vetettek ki az orosz gazdaságra – különösen a bankszektorra – , amelyek gyakorlatilag ellehetetlenítették a multinacionális vállalatok számára az oroszországi működést.
Airbnb is suspending all operations in Russia and Belarus
— Brian Chesky (@bchesky) March 4, 2022
(BBC)
Vissza a közvetítéshez"
Hungary,2022-04-17,24.hu,https://24.hu/kulfold/2022/04/17/egyesult-allamok-pittsburgh-hazibuli-ketszaz-loves/,"Eldurvult a házibuli, száz lövés dördült a pittsburghi AirBnb-ben","Két fiatalkorú meghalt, és legalább kilencen szenvedtek lőtt sérülést egy éjszakai lövöldözésben az Egyesült Államokban.
A pittsburghi East Allegheny negyedben vasárnap kora hajnalban egy nagy buliban kerületek elő a fegyverek. Az eseményen több mint kétszázan gyűltek össze, és a résztvevők közül sok volt a fiatalkorú – írta a CNN.
Amikor a rendőrök a helyszínre értek, több fiatal már menekült a környékről.
Mintegy ötven lövést adtak le az épületen belül, ami arra késztette a parti résztvevőit, hogy az emeleti ablakon át próbáljanak menekülni, ezért sokan csonttörést vagy zúzódásokat szenvedtek.
A lövöldözés a házon kívül is folytatódott – áll a város sajtóközleményben. A pittsburghi illetékesek szerint a két áldozat fiatalkorú volt."
Hungary,2022-03-03,24.hu,https://24.hu/elet-stilus/2022/03/03/tul-szep-diszkriminacio-brazil-playmate-playboy-modell-diszkriminacio-airbnb/,Meghökkentő ok miatt küldték el az Airbnb-jéből a brazil Playmate-et,"A 2015-ös Miss Bumbum nyertese, Suzy Cortez azt állítja, a szépsége miatt lett diszkrimináció áldozata.					
Egy Playboy-modell azt állítja, hogy amikor elutazott a szüleit meglátogatni, és Airbnb-n foglalt magának szállást, akkor a szerinte „dögös csaj fóbiában” szenvedő házigazda „előítéletesen” viselkedett vele, és kirakta az ingatlanból.
A 31 éves brazil modell, Suzy Cortez állítólag több mint 300 ezer forintnak megfelelő összeget költött egy São Paulóban található lakásra, ahonnan kevesebb mint két nap után elküldte.
És nem is akárhogyan, a modell állítása szerint ugyanis a házigazda a holmijait inkább szemeteszsákokba dobta ahelyett, hogy odaadta volna neki.
 
A bejegyzés megtekintése az Instagramon
 
Suzy Cortez (@suzycortezsteeldoll) által megosztott bejegyzés
Cortez – akinek a történetéről a New York Post is beszámolt – „üldözöttnek” érzi magát a megpróbáltatások miatt, amelyeket egy „horrorfilmhez” hasonlított. Azt mondta, be fogja perelni az Airbnb-t, de még nem nyújtott be semmilyen papírt.
Ez a legnagyobb előítélet és rémálom, amit valaha átéltem. Rendkívül zavarban vagyok és lelkileg is megrázott a dolog. A szüleimet meglátogató utazás horrorfilmmé változott
– mondta a modell a Jam Pressnek.
A Post megkereste az Airbnb-t az üggyel kapcsolatban, de egyelőre nem kommentálták Cortez vádjait.
Cortez szerint a házigazda panaszkodott a ruházatára – konkrétan egy pár edző leggingsre –, mielőtt a második nap lemondta volna a foglalását.
A második naptól kezdve jöttek a panaszok az edzőruhámra, ami egyébként egy leggings volt. A házigazda egyszerűen azt mondta, hogy el kell hagynom a lakást, mert ismerős emberek lakják, és én nem vagyok az.
 
A bejegyzés megtekintése az Instagramon
 
Suzy Cortez (@suzycortezsteeldoll) által megosztott bejegyzés
A modell ezután kapott egy emailt az Airbnb-től, melyben közölték vele, hogy „nem tudták támogatni” a foglalását, ezért törölték azt. A házigazda állítólag még aznap elment a bérleményhez, és még azelőtt elkezdte kidobálni Cortez ruháit, hogy összepakolhatta volna őket.
„Csak azért jött be, mert üldöznek, mert túl szép vagyok” 
– mondta Cortez, aki szerint más oka nem lehetett annak, hogy elküldték az ideiglenes bérleményből, ugyanis ő nem okozott kárt semmiben.
Az incidens után Cortez kihívta a rendőröket, akik segítségével vissza tudott menni a lakásba az útleveléért. A Miss Bumbum szépségverseny 2015-ös győzteseként és focirajongóként is ismert modell azt is elmondta, hogy a dráma közepette ideiglenesen eltávolították az Airbnb-profilját.
 
A bejegyzés megtekintése az Instagramon
 
Suzy Cortez (@suzycortezsteeldoll) által megosztott bejegyzés
Még maguk a rendőrök is abszurdnak tartották az egészet. Most teljesen tanácstalan vagyok, és lelkileg meg vagyok rázva. Hogy én vagyok az áldozata ennek az egésznek, miért? Előítélet, mert híres vagyok, vagy mert Playboyok címlapjain szerepeltem szerte a világon?
– tette fel a kérdést Suzy Cortez, akivel az Airbnb munkatársai egyébként végig kapcsolatban voltak.
Sőt, nemcsak visszatérítették a pénzét, hanem vizsgálatot is indítottak az ügyben, és végül a profilját is visszaállították."
Hungary,2022-04-23,24.hu,https://24.hu/elet-stilus/2022/04/23/kuba-valosag-szegenyseg-nyomor-koronavirus-jarvany-havanna/,"Kuba kemény, mint Spárta","A karibi Kubára hajlamosak vagyunk úgy gondolni, mint a trópusi paradicsomra, ahol a kommunista államvezetés miatt ugyan nem egyszerű az élet, de a nehézségeket feledteti az azúrkék tenger a fehérhomokos partokkal, a ragyogó ég és a pálmafák árnyékában egy lassú szivar pöfékelése mellett elszürcsölt mojito, amitől az emberek legalább száz évig élnek. A Fidel Castro forradalmának 1959-es győzelme utáni évtizedekben talán voltak olyan időszakok, amikor a fönti, romantikus kép tényleg hasonlított némileg a valóságra, de ma biztosan nem ez a helyzet.					
Tenger, homokos partok és pálmafák persze vannak, de nincs az a rum és szivar, ami enyhíthetné a folyamatos nélkülözés miatti frusztrációt – mondja Jorge, aki The Spartan Vlog nevű YouTube-csatornáján a kubai hétköznapok valóságáról tesz közzé videókat. Felvételein kihalt utcák, az ütött-kopott, de még éppen elfogadható állapotú turistanegyedektől egy saroknyira álló romos épületek, üresen tátongó üzletek és vendéglátóhelyek látszanak. Ez már nem a múlt tisztes, átromantizált szegénysége, hanem kőkemény nyomor.
Gyarmatbiznisz
A kubai gazdasági válságok hosszú sorának megértéséhez évszázadokat kellene visszamenni az időben, mondjuk 1763-ig, amikor a britek a spanyoloknak adták a szigetet Floridáért cserébe, de legalább a XIX. század végéig, amikor a polgárháború utáni Egyesült Államok külpolitikájának egyik legfontosabb kérdése az volt, hogy miután beavatkozik a kubaiak spanyolok elleni függetlenségi háborújába, gyarmatként vagy független partnerként tekint-e majd a szigetországra. A kettő közötti hibrid viszonyrendszer alakult ki, melyben Kuba papíron független volt ugyan, de a Guantanámói-öbölben katonai bázist kialakító amerikaiak számos külpolitikai, illetve gazdasági kérdésben rákényszerítették akaratukat országra.
A hibrid imperializmus korszakának Franklin Delano Roosevelt vetett véget, amikor az 1933-as kubai forradalom idején úgy döntött, kimarad a konfliktusból, és az ott élőkre bízza a szigetország sorsát, noha az Egyesült Államokat a saját törvényei beavatkozásra kényszerítették volna. A következő két évtizedben Kuba független, de amerikabarát demokráciaként működött. Az aranykor Fulgencio Batista 1952-es puccsáig tartott.
ACME / AFP Fulgencio Batista 1957-ben.
Batista elnyomó rendszerével szemben kommunista ellenállás szerveződött, éppen abban az időszakban, amikor az Egyesült Államokban tetőfokán tombolt a kommunizmussal szembeni paranoia.
A szuperhatalom inkább beállt a népét sanyargató, de amerikabarát diktátor mögé, minthogy szó nélkül hagyja a vörös veszedelem elterjedését a szomszédjában. 
Miután Fidel Castro és Che Guevara 1959-ben megdöntötte Batista kegyetlen diktatúráját, két évvel később pedig csúfos kudarcba fulladt a CIA által szervezett disznó-öbölbeli invázió, az Egyesült Államok addig soha nem látott gazdasági szankciókkal próbálta megroppantani Castro hatalmát. A helyzetet a Szovjetunió baráti támogatása csak némileg enyhítette, Kuba még éppen elviselhető nyomorban tengette a következő évtizedeket.
A Szovjetunió 1991-es széthullása után végletesen szűk esztendők következtek. Akkoriban nem sokan fogadtak volna nagyobb tétekben arra, hogy a már a hetvenes éveibe lépő Fidel Castro, illetve a rendszere talpon maradnak, mégis így történt. Az ezredforduló küszöbén aztán felbukkant a történelem színpadán egy amerikaellenes, szocialista, populista messiás, aki egy olajban meglehetősen gazdag latin-amerikai ország, Venezuela elnöki bársonyszékét foglalta el. Hugo Chavez bőkezűen támogatta ikonja, Castro rendszerét, ami egy időre ismét stabilizálta Kubát. A venezuelai elnök azonban a hatalomra kerülése után alig másfél évtizeddel, 2013-ban, ötvennyolc évesen, a legjobb kubai orvosok minden igyekezete ellenére meghalt rákban. Az ország irányítását az általa kijelölt utódja, Nicolás Maduro vette át, akire gyorsan ráomlottak elődje elhibázott gazdaságpolitikájának következményei. Hiába bír a világ egyik legnagyobb olajkészletével, Venezuela mára szegényebb országgá vált, mint a lassan hatvan éve gazdasági embargó alatt senyvedő Kuba.
Ezzel nagyjából egyidőben Fidel is betegeskedni kezdett. Először ideiglenesen, majd végül 2008-ban végleg kiadta kezéből a gyeplőt. Bár az ország irányítását öccse, Raul Castro vette át, Kuba kénytelen volt lassú lépésekkel elindulni a megújulás útján. A kubaiak évtizedek óta elfeledett szabadságjogokat kaptak, a gazdaságban megjelenhettek a magánszektor csírái, elterjedt a némileg cenzúrázott, de a VPN-szolgáltatásoknak köszönhetően mégiscsak szabadon hozzáférhető internet.
PRENSA LATINA / AFP Raul Castro és Fidel Castro a Világifjúsági Találkozón 1978 augusztusában Havannában.
Barack Obama a második elnöki ciklusának végén kezdett bele az amerikai-kubai kapcsolatok normalizálásába: 2016-ban ő volt az első amerikai elnök, aki 1928 óta kubai földre lépett. Valószínűleg akkor még ő sem gondolta, hogy a hivatali utódja Donald Trump lesz, aki a következő évben tűzre vet mindent, amit neki Kubával kapcsolatban sikerült elérnie. Trumpot pedig hiába váltotta egy ciklus után Obama egykori alelnöke, Joe Biden egyelőre nem adta jelét annak, hogy enyhíteni szándékozna a Kuba elleni gazdasági szankciókon.
Másodállás
Kuba gazdaságának egyik alappillére a turizmus volt, amit lenullázott a koronavírus-járvány, a szigetország lakóinak helyzete ezért nehezebb, mint valaha – mondja Jorge, aki
heti negyven órában dolgozik informatikusként egy állami cégnél, és ezért havi 32 dollárnak (alig 12 ezer forintnak) megfelelő fizetést visz haza.
A járvány előtt még két-háromnaponta keresett ennyit airbnb-zéssel, ám a turisták távolmaradása óta pluszbevétel nélkül maradt. YouTube-videókat némi mellékes kereset reményében kezdett el gyártani. Bár Magyarországról nézve nagyon kevésnek tűnik az a néhány ezer forintnak megfelelő összeg, amit egy kezdő tartalomgyártó kereshet a videómegosztón, egy kubai átlagfizetésnek megfelelő összeg viszonylag könnyen összejöhet.
„Amikor láttam, hogy a Covid-válság tovább fog tartani három hónapnál, gondolkodni kezdtem, hogy mivel kereshetnék egy kis pluszpénzt. Kubában ez egy nagyon gyakori, ám annál nehezebben megválaszolható kérdés. A YouTube tűnt a legkézenfekvőbb megoldásnak, még úgy is, hogy tudtam, hosszú idő, amíg egy csatorna elkezd bevételt termelni. Különösen úgy, hogy gyakorlatilag felszerelés nélkül csak annyit tudok csinálni, hogy kiállok az utcára és beszélek. Egyetlen telefonnal csinálok mindent, azzal veszem fel, és szerkesztem a videókat, azzal készítem a feliratokat. Nem egyszerű, ezért is utal a csatornám neve a spártai körülményekre.” 
Jegyek és sorok
A pénzügyek kissé komplikáltak Kubában. A peso árfolyama rögzített: huszonötöt kell adni belőle egy amerikai dollárért, visszaváltáskor pedig huszonnégy pesót adnak egy dollárért cserébe. Pontosabban adnának, ha Kubában nem lenne tiltott az amerikai fizetőeszköz használata, és emiatt nem virágozna a fekete pénzpiac, ahol száz lakossági pesót kérnek egy dollárért. Az átlagfizetés 3200 peso, ami hivatalosan 133 dollárt, valójában viszont nagyjából 32 dollárt ér – mondta el Jorge.
A szigetországban különös élelmiszerjegy-rendszer működik. Az emberek minden hónapban kapnak egy tömböt, melyben a cédulák az alapélelmiszerek (tojás, olaj, rizs, burgonya, bab, cukor stb.) fejadagját jelentik. A jegyekért nem adják oda az élelmiszert, azok csak feljogosítják az embert, hogy adott napokon, államilag garantált áron meg tudja venni a termékeket.
Néhány példa a havi fejadagra: tojásból hét darab, rizsből, cukorból és babból valamivel több mint három kiló, olajból mintegy negyed liter.
A jegyrendszer nem terjed ki a fűszerekre és a zöldségekre, gyümölcsökre sem. Az utóbbiakat a vidékiek megtermelik maguknak, a városiak a minden településen kötelező jelleggel működtetett termelői piacokon vehetik meg. Egy olcsó étteremben egy kubai nagyjából kétszáz lakossági pesóból, vagyis két dollárból lakhat jól. A marhahús igazi luxuscikknek számít, egy kilóért egy félhavi átlagfizetést kell leszurkolni.
A piperetermékek drágák, és nem egyszerű beszerezni őket. Egy szappan vagy egy dezodor nagyjából ugyanannyiba kerül Kubában, mint az Egyesült Államokban, miközben az amerikaiak átlagosan a kubai bérek több mint százszorosát keresik. A ruhaneműkkel hasonló a helyzet:
a legolcsóbb póló 7-8, egy jobb minőségű 15-20 dollárba, vagyis egy félhavi fizetésbe kerül. 
Egy nadrág 20-30, egy pár cipő 80-90 dollár. Egy nagyobb háztartási eszköz, például egy hűtő beszerzése hónapokig, esetenként évekig tartó projekt.
YAMIL LAGE / AFP Egy nő ruhákat nézeget egy havannai piacon 2017. október 27-én.
A kubaiak többsége saját ingatlanban lakik, vagyis nem fizet lakbért, a rezsi pedig olcsó, ha azonban valami elromlik vagy felújításra szorul a ház körül, azt szinte lehetetlen megoldani az alapanyagok és az alkatrészek hiánya miatt. Az oktatás – beleértve az egyetemi képzést – és az egészségügy ingyenes, de a karibi országban sem ismeretlen a paraszolvencia fogalma.
A legtöbb embernek nincs számítógépe, mindenre okostelefont használnak. Mobilkészüléket 100-600 dollár közötti összegért vehetnek, a legdrágább előfizetés havonta 500 peso, ebben a csomagban 8GB internet, 75 perc beszélgetés és 80 SMS van. Vannak kisebb, olcsóbb csomagok is, de a legtöbben nyilvános wifit használnak a parkokban, ahol 25 pesóért két órát lehet internetezni.
Kubában gyakorlatilag lehetetlen megélni a fizetésből. 
Így a családok és az ország büdzséjében is jelentős szerepet töltenek be az emigráns rokonok által hazaküldött összegek, és szinte mindenki próbál valamilyen mellékes jövedelemre is szert tenni. A járvány és a turisták elmaradása miatt azonban egyre nehezebb az élet, ami korábban sem volt egyszerű. A kubaiak, bármennyire is hozzászoktak a nehézségekhez, egyre frusztráltabbak.
Jorge azt mondja, nem is a pénztelenség a legnagyobb gond az országban, hanem az áruhiány, az üresen kongó üzletek, a drága és nehézkes közlekedés, az elmaradottság.
Kubában nem akkor és azt eszik az ember, amit szeretne. Minden attól függ, hogy mikor, mihez lehet éppen hozzájutni, emiatt egyre jellemzőbbek az országra az egészségtelen táplálkozás miatt kialakuló betegségek, a kilátástalanság miatt pedig egyre inkább elharapózik az alkoholizmus.
Ha Európában venni akarsz valamit, elmész a boltba, kifizeted, hazaviszed és kész. Kubában, ha van is jegyed, az adott dolgokat csak adott napokon veheted meg. Például ha tojás érkezik, három napod van megvenni. Ha nem mész érte, legközelebb a következő hónapban vehetsz tojást. A boltoknál mindenért legalább két-három órát kell sorban állni, de előfordul, hogy akár fél napot is. Néha feleslegesen, mert elfogy az áru, mielőtt sorra kerülnél. 
Az egyik legfrissebb videójában Jorge hat egymást követő napon zarándokol egy bolthoz, hogy pár alapvető dolgot vásároljon. Elmagyarázza, hogy mivel sokan akartak vásárolni, az embereket csoportokra osztották, és minden csoportnak megmondták, melyik napon állhatnak be a bolt előtti sorba. Az ő esetében ez csúszott majdnem egy hetet, így mire sorra került, a csirkehús és az olaj kifogyott. Néhány óra sorban állás után így vehetett két csomag (húsz darab) virslit, két kis rúd (összesen 800 gramm) felvágottat, tizenkét doboz gyümölcsös joghurtot, két kis doboz (összesen 400 gramm) gabonapelyhet, két doboz (összesen 500 milliliter) csokis tejet, négy tubus fogkrémet, két darab eldobható borotvát, és négy csomag (azaz két kiló) mosóport. Mindezért 864 pesót fizetett, vagyis a havi bére közel negyedét hagyta ott a boltban.
Veszett remények
Kubáról és különösen Havannáról a vidám nyüzsgés jut eszünkbe, de Jorge videóin az utcák kihaltak. Mivel az emberek nem vonják el figyelmet, rögtön szembetűnik a turistanegyedektől csak néhány méternyire álló épületek siralmas lepusztultsága.
Amikor erről kérdezzük, Jorge azt mondja, a koronavírus-járvány elszabadulása óta van így. Nincsenek turisták, a kubaiak pedig csak akkor mozdulnak ki otthonról, ha muszáj. Nagyobb embercsoportokat csak a boltok környékén látni, ha éppen sorba kell állni valamiért, olyankor viszont gyorsan tömegek verődnek össze.
YAMIL LAGE / AFP Járókelők Havanna utcáin 2021. július 12-én.
A kivételt a 2021 júliusában egy hétig tartó kormányellenes tüntetések jelentették. Az emberek az akkoriban a szokásosnál is komolyabb élelmiszer- és gyógyszerhiány miatt vonultak utcára, és többek között a jelenleg alig létező magánszektor kiszélesítését követelték, és állami segítséget a járvány gazdasági hatásainak túléléséhez.
A kormány az amerikai szankciókat okolta a nehézségekért, és külföldi szervezeteket vádolt a feszültség szításával.
A tüntetők követeléseinek megfontolása helyett a hatalom egyrészt enyhített néhány import-, és vámszabályon, másrészt sokakat letartóztatott, és több száz embert börtönzött be. A rendőrség és tüntetők összecsapásainak halálos áldozata is volt: a hivatalos információk szerint egy, a Floridában működő kubai emigráns szervezetek szerint legalább öt ember veszítette életét. A tüntetések leverése miatt a Biden-kormány kivetett néhány szankciót az állami, katonai és rendőri vezetőkre. 
„Egyszer már megtörtént, miért ne történhetne meg újra?” – válaszol kérdéssel Jorge, amikor arról faggatom, hogy szerinte lehet-e számítani Kubában további kormányellenes megmozdulásokra. Azt mondja,
a közhangulaton jelenleg nem érződik, hogy robbanás készülődne, de a helyzet pillanatok alatt megváltozhat. 
Sokan remélték, hogy idén, a járványhelyzet enyhülésével a turisták elkezdenek visszaszállingózni Kubába, de Putyin ukrajnai háborújának híre gyorsan lehűtötte a lelkesedést.
„Ahelyett, hogy enyhülne a helyzet, minden egyre rosszabb lesz. Nem az orosz és az ukrán turisták távolmaradása okozza majd a legnagyobb gondot, de világméretű gazdasági válság következik. Oroszország rengeteg hitelt ad Kubának, sok pénzt fektet be az országban, élelmiszerszállítmányokat küld. Ki tudja, mi lesz most ezekkel? Nem reménykedem abban, hogy a közeljövőben javulhat az ország helyzete.”
Bár Jorge fiatal, rengeteg kubaival ellentétben neki eddig nem fordult meg komolyabban a fejében, hogy örökre elhagyja az országot.
„Az életben az egyik legfontosabb dolog, hogy minél többet láss a világból. Szeretnék utazni, sok helyet megnézni, de nem hiszem, hogy lenne olyan szeglete a világnak, ahonnan ne akarnék hazajönni. Itt születtem, itt vannak az ismerőseim, a barátaim, itt vagyok otthon. Tudom, bármikor történhet valami, amitől még rosszabb lesz a helyzet, vagy egyszerűen eljöhet a pillanat, amikor úgy érezem, el kell hagynom a hazámat egy jobb élet reményében, de egyelőre nem tervezek elmenni.”
Amikor interjút kértem tőle, Jorge sokáig vonakodott. Azt mondta, a videóiban mindent elmond a kubai valóságról, az alapján nyugodtan írhatok cikket, de nem mer direkt kérdésekre válaszolni, tart a hatalom esetleges retorziójától.
„Törvény mondja ki, hogy a tartalomgyártók nem beszélhetnek politikáról, és nem terjeszthetnek hamis információkat, au utóbbiba pedig bármi beletartozhat. A törvény megszegésért háromezer peso, vagyis majdnem egy havi fizetésnek megfelelő bírság a legenyhébb büntetés, de az ember könnyen elveszítheti az állását is, és nem fog könnyen újat találni, hiszen szinte minden állami kézben van. Nekem eddig nem volt semmi gondom a videóim miatt, a munkahelyemen nem is tudja senki, hogy van egy YouTube-csatornám. A kollégáimmal csak arról beszélgetek, amiről feltétlenül muszáj, egyébként csendben maradok, soha sem lehet tudni.”"
Hungary,2022-03-08,24.hu,https://24.hu/szorakozas/2022/03/08/orosz-ukran-haboru-airbnb-foglalas-tamogatas/,"Vagyonokért foglalnak Ukrajnában szállást az Airbnb-n, hogy támogassák a helyieket","Eddig 61 ezer éjszakát foglaltak le, összesen több mint kétmillió dollárért.					
Újabb módját találták meg az emberek annak, miként segítsék azokat az ukránokat, akinek mindenük odalett a háborúban. A CBS News mutatta be a jelenséget, hogy emberek tömegei bérlik ki az ukrajnai Airbnb-ket, nemritkán a piaci ár többszöröséért. Na nem azért, hogy el is utazzanak oda, hanem hogy közvetlenül juttathassák el a pénzüket a bajba jutottaknak.
A lap cikke szerint március első napjaiban indult be a foglalási hullám, azóta 61 ezer éjszakát foglaltak le, ebből 34 ezret az Egyesült Államokból, nyolcezret az Egyesült Királyságból és háromezret Kanadából. A fogalások összege összesen több mint kétmillió dolláros forrást jelent a hirdetőknek, amiből ráadásul a cég sem fogja leveni a maga sápját.
Azóta több bérlő is megosztotta a közösségi médiában azokat az üzeneteket, amelyeket a bérbeadóktól kaptak, mikor azok realizálták, hogy ilyen módon igyekszenek segíteni rajtuk. Egy ausztrál humorista, aki Harkivban foglalt le néhány éjszakát, az erről szóló tweetjében azt írja, kizárólag azért osztja meg felajánlását, hogy másokat is arra biztasson, hogy segítsenek. Neki azt írták vissza, nem tudják eléggé megköszönni a kedves szavakat és az anyagi segítséget, illetve megígértették vele, hogy amint vége a háborúnak, lépjen velük kapcsolatba, hogy forró vendégszeretettel fogadhassák Harkivban.
We booked some nights in Kharkiv on AirBnB to try to send some tangible, immediate assistance. I wrote the hosts a message and received this back. Only sharing in case you’re not sure if it’s a helpful thing to do. pic.twitter.com/yGzRZVFflk
— Kirsty Webeck (@KirstyWebeck) March 4, 2022"
Hungary,2022-02-08,24.hu,https://24.hu/elet-stilus/2022/02/08/airbnb-huto-suto-etel/,Még egy hűtő kinyitása is gondot okozott a zavarodott Airbnb-bérlőnek,"A férfi még azért is a házigazda segítségét kérte, hogy megtalálja a rendelt ételét.					
Nem sok Airbnb-házigazda számít arra, hogy olyan bérlője lesz, akinek el kell magyarázni, hogyan nyisson ki egy hűtőt, hogyan kapcsoljon be egy sütőt, vagy hogy hol találja meg a rendelt ételét.
A Daily Star szerint Michellenek kijutott a tulajdonosok rémálma. A nő a kanadai St. Catharinesben ad ki lakást, vendége viszont  a beköltözés után folyamatosan SMS-ekkel zavarta, mert szinte semmit nem tudott elintézni a lakásban. Michelle meg is osztotta az üzenetváltásukat a TikTokon.
Szia! Csak meg akartam kérdezni, hogy használhatom-e a hűtőt, mert le van zárva!
– írta neki a férfi.
A nő elmagyarázta neki, hogy nincs zár a hűtőn, próbálja meg a másik oldalról kinyitni. A vendégnek leesett a tévedése és elnézést kért, de aztán a főzéssel megint meggyűlt a baja.
  @theflowertruck It’s the lock on the fridge for me. #fyp #fail #airbnb #CloseYourRings ♬ Spongebob Tomfoolery - Dante9k Remix - David Snell   
Bekapcsolta a főzőlapot, és várta, hogy mikor jön a gáz. Amikor ez elmaradt, ráírt Michellere, hogy segítsen neki.
A nő türelemmel elmagyarázta neki, hogy csak fordítsa el a gombot a főzőlapon és hagyja úgy, és ne számítson semmilyen gázra, mert a szerkezet elektromos.
Kiderült, hogy a férfi soha nem használt még elektromos főzőlapot, így elsőre nem is sikerült eltalálnia a megfelelő fokozatot, de a nő ismét segített neki.
A férfi azonban végül feladta a harcot a technikával és inkább ételt rendelt, de ezt sem ment olyan könnyen, mint azt elsőre gondolnánk.
A futár kihozta a rendelést, és letette a verandára, a bérlő viszont nem találta meg, ezért ismét Michellehez fordult.
A nő a TikTokon megmutatta a biztonsági kamera felvételeit, amelyeken tökéletesen látszik, hogy az étel ott van az ajtó mellett, és mivel hó borította a kertet, az is kivehető volt, hogy merre ment a futár. Ez volt az a pont, amikor Michell már elgondolkozott rajta, hogy vajon minden rendben van-e a vendégével.
A videót már több mint 4 milliószor nézték a január 27-i feltöltés óta. A kommentelők szerint a férfi vagy egy elkényeztetett gyerek volt, akit nem tanítottak meg semmire, vagy annyira új az országban, hogy még nehezen boldogul ezekkel az eszközökkel."
Hungary,2022-02-26,24.hu,https://24.hu/szorakozas/2022/02/26/rejtett-kamera-airbnb-furdoszoba-fiatal-no-usa/,Ravaszul álcázott kamerát talált Airbnb-szállása fürdőszobájában egy nő,"Két rejtett kamerát is talált az Airbnb-n bérelt szállásán egy amerikai nő. Az egyik eszköz a nappaliban, a másik a fürdőszobában volt.					
Rejtett kamerákat talált a szállásán Brittany Walsh, iskolai pszichológus és tanár. A 25 éves nőnek először egy a fürdőszobában bedugott USB-töltő lett gyanús, majd a nappaliban is talált egy ugyanolyan szerkezetet – írja a Mirror című brit bulvárlap.
Walsh egy a TikTokra feltöltött videóban mutatta meg az eszközöket, melyek pont úgy néznek ki, mint bármelyik, mobiltelefonok töltéséhez használható töltő, azzal a különbséggel, hogy a kábel csatlakozója fölött egy apró pont, vagyis egy kamera látható, az eszköz hátulján pedig ott van egy mini memóriakártya bemeneti nyílása.
Amikor a fiatal nő megtalálta az eszközöket, habozás nélkül rendőrt hívott és feljelentést tett. Walsh azt mondja, nem gondolja, hogy a lakás tulajdonosa helyezte ki a kamerákat, ő inkább a takarítószolgálat munkatársaira gyanakszik.
@brittany..walshFound a hidden camera in our Airbnb bathroom and for some reason it got deleted so here it is again 🙄
♬ original sound - brittany"
Hungary,2022-02-07,24.hu,https://24.hu/otthon/2022/02/07/too-hot-to-handle-ellenallhatatlan-kisertes-villa-kiberelheto/,Kibérelhető a Too hot to handle villája,"Napokra, vagy akár hetekre is kibérelhető az Airbnb-n az Ellenállhatatlan kísértés (Too hot to handle) nevű népszerű amerikai reality show forgatási helyszíne a mexikói Punta Mita városában, de az érdeklődőknek mélyen a zsebükbe kell nyúlniuk ehhez.
Ez jelenleg a legdrágább foglalható ingatlan az Airbnb platformján: a 12 szobás, 27 férőhelyes villáért éjszakánként 27 600 dollárt, azaz egy hétre 193 200 dollárt kell fizetni, ami közel 60 millió forintnak megfelelő összeg.
Ha egy társaság teljesen megtölti a villát, akkor is naponta több mint 1000 dollárt, átszámítva több mint 300 ezer forintot kell érte fizetni fejenként, ami szintén meghökkentő összeg.
Ekkora összegért a nyaralók birtokba vehetik a hatalmas kertet, saját partszakasz tartozik az ingatlanhoz, van benne konditerem és minden egyéb luxus, ami a sorozatban is látható.
Amennyiben valakinek felkeltette az érdeklődését az ajánlat, itt foglalhat."
Hungary,2022-03-21,24.hu,https://24.hu/szorakozas/2022/03/21/mila-kunis-ashton-kutcher-zelenszkij-orosz-ukran-haboru-adomany/,Mila Kunisszal és Ashton Kutcherrel videótelefonált Zelenszkij,"Miután több millió dollár adományt gyűjtöttek az ukrán embereknek.					
Az ukrán származású Mila Kunis és párja, Ashton Kutcher több mint harmincmillió dollárt gyűjtöttek az ukrajnai károsultaknak, minderre több milliós Instagram-csatornáikon hívták fel a figyelmet.
Az adománygyűjtés után maga Volodimir Zelenszkij is videótelefonálásban volt Kunisékkal, erről a Twitteren adott hírt az ukrán elnök.
Ashton Kutcher és Mila Kunis az elsők között reagáltak a gyászunkra: 35 millió dollárt gyűjtöttek össze a menekültek megsegítésére. Hálásak vagyunk a támogatásukért. Lenyűgözött az elszántságuk, inspirálják a világot
– fogalmazott Zelenszkij, megosztva egy fotót a beszélgetésről.
.@aplusk & Mila Kunis were among the first to respond to our grief. They have already raised $35 million & are sending it to @flexport & @Airbnb to help 🇺🇦 refugees. Grateful for their support. Impressed by their determination. They inspire the world. #StandWithUkraine pic.twitter.com/paa0TjJseu
— Володимир Зеленський (@ZelenskyyUa) March 20, 2022"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2022-03-16,24.hu,https://24.hu/otthon/2022/03/16/alberletpiac-aremelkedes-2022-nyar-arrobbanas/,Nyárra elszállhatnak az albérlatárak,"A pandémia okozta mélyrepülés, majd a hosszú stagnálás után már érezhető a kereslet élénkülése a bérleti piacon. Az árak eddig csak az inflációt követték, ám most lassan, de biztosan ívelnek felfelé. Az igazi visszatérést az Airbnb talpra állása idézheti elő, aminek előjeleit már most tapasztalják az ingatlanosok. Addig is, nyártól újabb nagy áremelkedés várható, a Duna House szakemberei ezért azt tanácsolják a bérlőknek, hogy minél hamarabb szerződjenek le hosszútávra.					
A tavalyi év lényegében a kivárásról szólt a hazai albérletpiacon. A 2020-as nagy zuhanást követően a piaci szereplők igyekeztek konzerválni a pandémia gazdasági hatásait, hogy ne folytatódjon tovább a visszaesés se a forgalom, se az árszint tekintetében, áll a cég közleményében.
A 2021-es negyedik negyedévben tapasztaltunk egy kisebb fellendülést, de ez esetben is csak 2-5%-os áremelkedés jelentkezett szórványosan a jobb lakásoknál. A luxuslakások iránti kereslet teljesen alább hagyott, a csekély forgalmat inkább a kisebb, alacsonyabb árú lakások tették ki. A befektetések szemszögéből vizsgálva beigazolódott az a régi és bölcs mondás, hogy a sok kicsi sokra megy: a prémium ingatlanok helyett inkább az átlagkeresethez igazodó, kisebb, de komfortos lakásokat részesítették előnyben a befektetők, amiket még ebben a nehezebb helyzetben is ki tudtak adni
– foglalta össze a tavalyi albérletpiaci helyzetet Kétszery Zsuzsanna, a Duna House Home Management üzletágának vezetője.
A bérleti piac alakulását eddig mindössze az inflációkövetés jellemezte, a pandémia gazdasági hatásai, a rendkívüli nagy árzuhanás után most tér magához a szektor. A szakember szerint idén január-februárban már érezhető volt a mozgolódás, a kereslet mellett az árak is lassan, de biztosan ívelnek felfelé. A külföldiek szállingózva, de kezdenek visszatérni az albérletpiacra, igaz, a mostani még nem az ő időszakuk. A keresztféléves képzések miatt az egyetemisták is ugyan nagyobb arányban jelentkeztek potenciális bérlőként, mint egy évvel korábban, de nem volt jelentős az általuk generált forgalom.
Jelenleg a stúdiólakások már havi 110-130 ezer forintért vehetők ki, az egyhálószobás ingatlanok kezdő bérleti ára pedig 140-170 ezer forint között mozog, és nagyságrendileg 30 ezer forinttal nő szobánként nagyobb lakás esetén. Az árazásban azonban nem csak a minőség, de a lokáció, és a környékre jellemző kereslet-kínálati viszony is jelentős szerepet játszik.
Tapasztalataink szerint a kínálati oldalon lévő ingatlanok 90%-a reálison árazott – mind bérleti, mind értékesítési oldalról nézve. A legtöbb emberből hiányzik a gazdasági szemlélet, a saját pénztárcájukhoz mérik a piacot, nem pedig fordítva, épp ezért sokkhatásként élik meg a bérleti díjak emelkedését. A tavalyi év 7,5%-os inflációjának árfelhajtó erejével viszont senki nem számol, pedig ez a szolgáltatásokat – mint például egy lakás bérbeadása – is ugyanúgy érinti, nem csak például az élelmiszereket. És ez nem csak Budapestre, hanem egyéb nagyvárosra is vonatkozik – Debrecen belvárosa például hasonló árszinten van, mint a főváros. A kereslet mennyisége azonban nem csak ár függvénye, a mobilitás, a külföldiek érkezése, a kollégiumi férőhelyek és az oktatási rendszer alakítása szintén befolyásoló tényező 
– tette hozzá Kétszery Zsuzsanna.
Mi várható így 2022-ben?
Míg az értékesítési árak már meghaladták, addig a bérleti árak még csak most fogják újra elérni a pandémia előtti, 2019-es árszintet. Akkor ugyanis sokkal drágábban lehetett albérlethez jutni, mint 2020-ban, tavaly, vagy jelenleg.  Az idei év második felére várható, hogy átlépjük majd ezt a szintet, +10-15%-kal, de jó esetben mostanra az emberek fizetése is megemelkedett, így arányaiban nem kellene, hogy akkora gondot jelentsen a bérleti díjak kifizetése, áll a közleményben.
Már látják a jelét annak, hogy idén újra talpra állhat az Airbnb, hiszen a foglalások elkezdtek jelentkezni a piacon. Ha ez így lesz, a kínálat elkezdhet szűkülni, és ha ehhez keresletnövekedés is társul, akkor helyre állhatna a rend a bérleti piacon, sőt, meg is haladhatná a három évvel ezelőtti helyzetet.
Új trendként értelmezhető, hogy a határozott idejű bérleti megállapodások háttérbe szorulnak, inkább határozatlan időre szerződnek a felek, hogy a tulajdonosok az inflációhoz alkalmazkodva tudjanak árat emelni akár év közben is. Ha ez az üzletpolitika elterjed a piacon, akkor ahhoz a bérlőknek is alkalmazkodniuk kell majd, nem lesz más lehetőségük a bérlésre. Emellett a felek továbbra is ragaszkodnak a közjegyzői okirathoz, illetve a bérleti díjak forintban való kiegyenlítéséhez.
Mennyiben befolyásolják az albérletpiacot a szomszédos országunkban zajló külpolitikai események?
Az orosz-ukrán háború kirobbanása óta folyamatosan, nagyon sok ukrán állampolgár érkezik hazánkban. Többségük fizetőképes, átmeneti albérletkeresőként jelennek meg a hazai ingatlanpiacon. Jellemzően 2-3 hónappal terveznek, és elsődleges céljuk, hogy ha véget ér a háború, akkor hazamennek, de rosszabb esetben sem tervezik, hogy véglegesen, vagy akárcsak huzamosabb időre is letelepednek Magyarországon.
Ha piaci vonatkozásban vizsgáljuk a helyzetet, egy egészséges piaci mozgást idéz elő ez a hirtelen felmerülő bérleménykereslet, aminek nem lenne szabad gazdasági gondot okoznia. Az ukrán bérlők esetében is mindössze annyi a kockázat, mint mindenki másnál, de tapasztalataink alapján, menekültként ők nem fognak visszaélni a helyzettel. Sőt, valójában menekültnek sem lehet őket nyilvánítani, hiszen nem igénylik meg ezt a státuszt, pont azért, mert vissza szeretnének majd térni a hazájukba. A kialakult helyzethez igyekszünk mindannyian rugalmasan alkalmazkodni, és jó azt tapasztalni, hogy ügyfeleink nagy része is befogadó és segítőkész a bajba jutottak irányába
– összegezte a Duna House Home Management üzletágának vezetője."
Hungary,2022-03-10,24.hu,https://24.hu/kulfold/2022/03/10/a-vilag-tobb-vezeto-szallodalanca-csatlakozott-az-oroszorszag-elleni-embargohoz/,A világ több vezető szállodalánca csatlakozott az Oroszország elleni embargóhoz,"A Novotel és az Ibis szállodalánc francia tulajdonosa közölte, hogy felfüggesztette az összes tervezett oroszországi szállodanyitást és -fejlesztést, valamint az orosz cégekkel való együttműködést, bár továbbra is működteti több mint 50 szállodáját az országban, hogy 3500 orosz alkalmazottját támogassa.
Az Accor volt az első nemzetközi szállodalánc, amely bejelentette, hogy felhagy terjeszkedési terveivel Oroszországban, amit a Hilton (egyebek között az LXR Hotels & Resorts, Waldorf Astoria, Hilton márkák) és a Hyatt is követett. A Marriott és az IHG még nem nyilatkozott.
Döntöttünk arról, hogy felfüggesztjük fejlesztési tevékenységünket és új oroszországi beruházásainkat. A döntés azonnal hatályba lép
– áll a Hyatt üzletlánc hivatalos honlapján.
A Hilton lánc szerdán bejelentette, hogy bezárta moszkvai irodáját, és felfüggeszti az oroszországi szállodák építését. A cég közleménye szerint továbbra is figyelemmel kísérik az oroszországi helyzetet.
Korábban az Accor vezérigazgatója, Sébastian Bazin lemondta az erre a hétre tervezett találkozóját Vlagyimir Putyin orosz elnökkel. Az idei évre az Accor tervei között öt új szálloda megnyitása szerepelt Oroszországban. Az Accor 50 szállodát működtet az országban, ebből 21 található Moszkvában.
Az Airbnb és a Booking.com foglalási szolgáltatók leállították tevékenységüket Oroszországban.
Vissza a közvetítéshez"
Hungary,2022-01-05,24.hu,https://24.hu/kultura/2022/01/05/jeti-szorgomboc-chewbacca-airbnb-reklam-reklamszpot/,Jetiszerű szőrgombócok bérelnek ki egy házat az Airbnb új reklámjában,"A gyönyörű tóparti otthonba érkezők nem azok, aminek látszanak.					
A koronavírus-járvány által uralt 2021-es évben tömegesen születtek a jobbnál jobb reklámok – ezek közül a kedvenceinket itt mutattuk be –, néhány munka bemutatása azonban annyira az év végére csúszott, hogy ismertté válásukra január elejéig kellett várni.
Így járt a világ számos országában rövidtávra bérelhető lakásokat listázó Airbnb új, Kim Gehrig által rendezett szpotja is, ami egy nem mindennapi – Chewbacca-hangú, leginkább egy puli és egy jeti parókát viselő szerelemgyekeire hasonlító – háromtagú család egy tóparti házba való érkezésébe, illetve ott pihenéssel töltött napjaikba enged betekintést.
A két és fél perces anyagból persze a csattanó sem marad el, hiszen a hazainduláskor a szülők, illetve a gyerek emberekké változnak visza, majd a kétértelmű,
az idegenek nem is annyira furcsák – próbáld befogadni őket
formában is fordítható új szlogen olvasható:
Strangers aren’t that strange – Try hosting"
Hungary,2015-09-12,24.hu,https://24.hu/kozelet/2015/09/12/airbnb-megeri-beszallni/,Airbnb: Megéri beszállni?,"Tombol az Airbnb-őrület, Budapesten mindenki lakáskiadásból akarja megszedni magát. Nem véletlen, hogy a piac egyre telítettebb, és azoknak, akik törvényesen szobáztatnának, érdemes kétszer is meggondolniuk, belevágnak-e.					
Az Airbnb az elmúlt egy-két évben nagyon felfutott Budapesten. Boldog-boldogtalan az online szállásközvetítő hálózaton próbálja kiadni a lakását – ami sajnos az ingatlan- és albérletárakat is alaposan felverte. Ma már közel háromezer-ötszáz lakás van fent az oldalon, és ez a szám folyamatosan növekszik.
Az EU-s országok vendéglátósait tömörítő Hortec becslései szerint az Airbnb a vendégek öt-tíz százalékát csábíthatja el a szállodáktól. Hőzöngenek is a hotelesek rendesen: annak ellenére, hogy – ahogy az Index helyzetelemzéséből is kiderül – a közösségi szállásmegosztó alkalmazás népszerűsége elsősorban nem őket, hanem a hostelek és a hagyományos bed and breakfastek üzemeltetőit sújtja.
A szakértők szerint az Airbnb megjelenésének mindazonáltal pozitív hatásai is vannak: munkahelyeket teremt, és jó megélhetést biztosíthat azoknak a lakástulajdonosoknak, akik kiszorultak a munkaerőpiacról. Sőt, valószínűleg ahhoz is nagyban hozzájárult, hogy az utóbbi években ugrásszerűen megnőtt az „üzleti és egyéb célú” szálláshelyek forgalma.
Win-win szituáció?
Látszatra tehát mindenki nyer: a lakástulajdonosok új bevételi forrásra, az állam és a főváros pedig újabb adó- és járulékbevételekre tesznek szert. Igen ám, csakhogy a valóságban sajnos már nem ilyen rózsás a helyzet.
A belső kerületekben akár negyven-hatvan százalékkal is emelkedhettek a bérleti díjak
Az Airbnb ellenzői szerint a rendszer az adócsalás melegágya. Van is igazság abban, amit mondanak: a becslések szerint a felhasználók hatvan-hetven százaléka feketén adja ki a lakását. Mivel ők nem adóznak, olcsóbb tarifával dolgozhatnak, mint azok, akik tisztességesen befizetik a befizetni valót, és így alaposan letörhetik az árakat. A lakáskiadóknak ugyan elvileg regisztráltatniuk kellene magukat az önkormányzatoknál, de – mivel a szolgáltató ezt nem ellenőrzi – ezzel kevesen törődnek. Szerencsére, megvan az esélye annak, hogy idővel változik a helyzet, a hírek szerint már a NAV is felfigyelt a feketézőkre, és különös szigorral ellenőrzi az Airbnb-zőket. 
Az adóelkerülés és a piaci árak letörése mellett az is komoly problémát jelent, hogy az Airbnb-őrület miatt az egekbe szöktek a lakás- és albérletárak a városban. Azoknak a tulajdonosoknak a többsége, akik eddig az évtizedek alatt, organikusan kialakult bérleti rendszerben, hosszú távra és megfizethető áron adták ki a lakásukat, vagy maga is beszállt a közösségi lakáskiadó buliba vagy vérszemet kapott, és alaposan megemelte a bérleti díjat. Olyannyira, hogy a belső kerületekben akár negyven-hatvan százalékkal is emelkedhettek a bérleti díjak.
Már nem akkora üzlet
Minden jel arra utal, hogy az Airbnb ma már egyáltalán nem olyan jó üzlet, mint korábban. Igaz ugyan, hogy azok között, akik még időben beszálltak, vannak néhányan, akik szépen megszedték magukat, de időközben nagyot változott a helyzet. A piac szinte teljesen telítetté vált, ráadásul a feketézők miatt törvényesen egyre nehezebb jelentősebb bevételt zsebre tenni.
A közösségi lakásmegosztás egyre jobban emlékeztet a rendszerváltás előtti „Zimmer Frei-ezéshez”; lassan már azon sem lepődnénk meg, ha a reménybeli szobáztatók kezükben diszkrét táblácskával várnák a külföldi vendégeket az M1-es Budaörsi úti bekötője mellett. Ráadásul – részben éppen a lakásmegosztás-mánia miatt – az elmúlt években a belvárosi ingatlanárak is megugrottak, így annak, aki kimondottan azért vásárol lakást, hogy kiadja, csak jóval hosszabb idő alatt térül meg a befektetése, mint korábban.
Korrekt szabályozásra lenne szükség
Tovább nehezíti a helyzetet, hogy annak, aki törvényesen akarja kiadni a lakását, számtalan a bürokratikus buktatón kell átverekednie magát. (Hogy pontosan melyek ezek, arról a 24.hu adózási kalauzában részletesen is olvashat.)
Sajnos, ahogy az Airbnb és a magát „közösségi autómegosztó alkalmazásként” hirdető (valójában olcsó, félprofi sofőröket jutalék ellenében futtató multinacionális taxitársaság), az Uber körüli balhék is remekül példázzák, a magyar törvényhozás és a főváros nincs felkészülve arra, hogy megnyugtató módon szabályozza az egyre terjedő közösségi szolgáltatásokat. Igaz, nem ők az egyetlenek, de más országokban legalább már azt felismerték, hogy a sharing economy (a megosztáson alapuló gazdaság, a szerk.) térnyeréséből adódó problémákat valamilyen módon orvosolni kell. 
Hiába a rezsiharc, akinek nincs saját ingatlanja, vagy nem tudja kifizetni az egyre borsosabbá váló lakbért, az mehet a nagymamához a kisszobába, a hajléktalanszállóra vagy az utcára
Budapesten legelőször is azt, hogy a megugró bérleti díjak miatt egyre súlyosabbá válik  a lakhatási válság. Mivel az önkormányzatok a rendszerváltás után lakásállományuk jelentős részét bagóért kiárusították, nem áll rendelkezésre elegendő megfizethető árú szociális bérlakás. Hiába a rezsiharc, akinek nincs saját ingatlanja, vagy nem tudja kifizetni az egyre borsosabbá váló lakbért, az mehet a nagymamához a kisszobába, a hajléktalanszállóra vagy az utcára. És ez nem csak a legszegényebbeket fenyegeti, hanem – ahogy az a közmű- és lakáshitel-tartozásokkal kapcsolatos kutatásokból is kiviláglik – az egyre bizonytalanabb helyzetbe kerülő középosztály tagjait is.
Ha a döntéshozók nem szeretnék, hogy újabb tömegek kerüljenek az utcára, ideje lenne kidolgozniuk egy olyan korrekt, valamennyi érintett érdekeit figyelembe vevő szabályozást, ami végre tiszta, a bérlők és a kiadók számára egyaránt megfelelő helyzetet teremtene a lakáspiacon."
Hungary,2022-03-06,24.hu,https://24.hu/szorakozas/2022/03/06/mila-kunis-ashton-kutcher-adomany-orosz-ukran-konfliktus-haboru-ukrajna/,Mila Kunisék gyűjtésén 48 óra alatt 15 millió dollár jött össze,"A cél 30 millió dollár, amivel az ukrán rászorulókat szeretnék támogatni.					
Mila Kunis évekkel ezelőtt elmondta, hogy csak azért, mert 7 éves koráig Ukrajnában élt, még nem azonosul az országgal. Két nappal korábban viszont kijelentette, hogy még sosem volt ennyire büszke a származására. Mindemellett a férjével létrehoztak egy GoFoundMe profilt, amin keresztül olyan cégeket támogatnának, mint a Flexport és az Airbnb. Előbbi segélyszállítmányok szállítását szervezi Lengyelországban, Romániában, Magyarországon, Szlovákiában és Moldovában, az Airbnb pedig ingyenes, rövid távú lakhatást biztosít az Ukrajnából menekülőknek.
A színésznő és férje, Ashton Kutcher 30 millió dollárt tűztek ki célösszegként, ebből ők hárommillió dollárt dobtak be a közösbe. A házaspár a minap ismét bejelentkezett, hogy köszöntet mondjanak követőiknek, akiknek hála 48 óra alatt sikerült 15 millió dollárt gyűjteniük az ukrán rászorulóknak.
Csak szeretnék adni egy gyors helyzetjelentést, hogy hogyan látjuk az adománygyűjtést. Már félúton járunk, nagyon izgatottak vagyunk. Mindannyiótoknak nagyon köszönjük, elképesztő 48 óra volt!
– mondta Mila Kunis, bemutatva a támogatni kívánt cégek weboldalainak üzemeltetőit, akik bővebben beszéltek arról, hogy áll a projekt.
 
A bejegyzés megtekintése az Instagramon
 
Ashton Kutcher (@aplusk) által megosztott bejegyzés"
Hungary,2022-03-04,24.hu,https://24.hu/szorakozas/2022/03/04/mila-kunis-ashton-kutcher-orosz-ukran-konfliktus-ukrajna-haboru-adomany/,Mila Kunis megtörte a csendet az orosz-ukrán háború kapcsán,"Férjével együtt nagyszabású adománnyal támogatták Ukrajnát, és tovább emelnék a tétet.					
Mila Kunis ugyan korábban kijelentette, hogy pusztán azért, mert hétéves koráig Ukrajnában élt, még nem azonosul az országgal. A 2014-ben történt eseményekre egyáltalán nem is reagált, tegnap viszont valami megváltozott.
Férjével közös Instagram posztjában a színésznő kifejezte, hogy büszke a származására, majd arra kérte a követőiket, hogy támogassák az ostrom alatt álló ország lakóit.
1983-ban születtem Csernovicban, Ukrajnában. 1991-ben érkeztem Amerikába. Mindig is amerikainak tartottam magam. Egy büszke amerikainak. Szeretek mindent, amit ez az ország értem és a családomért tett. De még sosem voltam olyan büszke arra, hogy ukrán vagyok, mint ma
– mondta a színésznő Ashton Kutcherrel közös Instagram-bejelentkezésében, aki hozzátette, hogy ő pedig sosem volt még büszkébb arra, hogy egy ukrán nőt vett feleségül.
Az Ukrajnában zajló eseményeket elkeserítőnek nevezték, hangsúlyozva, hogy ezen a világon nincs helye ilyenfajta igazságtalan támadásnak.
A pár eddig hárommillió dollárt adományozott az általuk létre hozott „Stand With Ukraine” nevű GoFundMe profilnak, amivel olyan cégeket támogatnak, mint a Flexport és az Airbnb. Előbbi segélyszállítmányok szállítását szervezi Lengyelországban, Romániában, Magyarországon, Szlovákiában és Moldovában, az Airbnb pedig ingyenes, rövid távú lakhatást biztosít az Ukrajnából menekülőknek. A cél 30 millió dollár mielőbbi összegyűjtése.
Kiállni Ukrajna mellett azt jelenti, hogy támogatjuk az ukránokat
– zárták posztjukat.
 
A bejegyzés megtekintése az Instagramon
 
Ashton Kutcher (@aplusk) által megosztott bejegyzés"
Hungary,2022-01-11,24.hu,https://24.hu/otthon/2022/01/11/alberletpiac-arak-trendek-2022/,Vége lehet az olcsó albérletek korának 2022-ben,"További áremelkedésre számít a budapesti albérletpiacon a Rentingo.com, a közösségi albérletkereső platform előrejelzése szerint a bérleti díjak a második fél évre elérhetik a válság előtti szintet.
Az elemzésben rámutattak, hogy a 2020-as látványos bezuhanást követően a koronavírus-járvány újabb hullámai egyre kevésbé befolyásolták a bérleti díjakat. A tavaly márciusi mélypont után az árak emelkedésnek indultak, decemberben már átlagosan 157 ezer forintot kértek egy budapesti albérletért, és ez a trend várhatóan 2022-ben is folytatódik.
Amennyiben nyáron tovább normalizálódik a fővárosi turizmus, és még több lakás tér vissza az Airbnb-piacra, ezzel szűkítve a hosszú távú kínálati piacot, a budapesti bérleti díjak az év második felére elérhetik a válság előtti szintet, ami átlagosan csaknem 170 ezer forintot jelent.
A Rentingo.com szerint ilyen magas árakra legutóbb 2020 januárjában volt példa.
Az elemzésben arra is kitértek, hogy míg 2021-ben a magához térő gazdaság, az erősödő fizetőképes kereslet és az ingatlanárak emelkedése okozta az albérletárak növekedését, addig idén ehhez hozzájárulhat a jegybanki alapkamat emelkedése is, ami befolyásolja a bérbeadók hozamelvárását.
Megjegyezték, hogy a bérleti díjak folytatódó emelkedését leginkább a bérlők fizetőképes kereslete fékezheti, erre utaló jeleket pedig az elmúlt hónapban már lehetett látni. Példaként említették, hogy míg 2021 decemberében a kínálati árak 157 886 forinton álltak, a keresleti bérleti díj nem érte el a 143 ezer forintot.
A 2017. végén indult Rentingo.com egy olyan bérbeadási platform és közösségi oldal, amely összeköti a bérbeadókat, a bérlőket és a szobatárskeresőket. Az oldal elsődleges célja, hogy átláthatóvá tegye a lakáskiadás folyamatát a hirdetés megfogalmazásától, a bérbeadó és bérlő bemutatkozásán és beazonosíthatóságán keresztül a bérleti szerződés megkötéséig. A platform regisztrációval szűri és biztosítja, hogy transzparens bérleti ügyletek születhessenek – írták a közleményben."
Hungary,2021-12-01,24.hu,https://24.hu/ajandek/2021/12/01/reszkessetek-betorok-haz-airbnb-sorsolas/,Egy éjszakára beköltözhet egy társaság a Reszkessetek betörők! ikonikus házába,"A valaha volt egyik, ha nem a legnépszerűbb karácsonyi film forgatási helyszínét egy éjszakára birtokba veheti egy társaság az Airbnb-n keresztül, írja a Mashable.
A cikk szerint Kevin McCallister a Reszkessetek betörőkben az Illinois államban található Winnetka városában töltött el egy felejthetetlen karácsonyt, otthonát pedig most kisorsolják a jelentkezők között – még ha csak egy rövid időre is.
És ez még nem minden, a decemberi estén Kevin bátyja, Buzz lesz a házigazda, akinek becsületes neve Devin Ratray, és gyermekkora óta színész.
A legendás filmnek számtalan díszletét megőrizték az ingatlanban, ezeket a rajongók valószínűleg első látásra fel is ismerik.
Az érdeklődők amerikai idő szerint december 7-én délután 1 órától tudnak majd jelentkezni az Airbnb-n a lehetőségre, majd sorsolás útján döntik el, melyik társaságé lesz a ház december 12-én.
A ház jelenlegi állapotáról itt találsz fotókat."
Hungary,2021-12-26,24.hu,https://24.hu/kultura/2021/12/26/jared-leto-szinesz-portre-gucci-haz-ongyilkos-osztag-thirty-seconds-to-mars/,Saját fejével a hóna alatt jár gálázni az átalakulóművész – ötvenéves lett Jared Leto,"Extravagáns öltözködésével és saját műanyag fejével üde színfoltja Hollywoodnak: zenészként verhetetlen showman, színészként a végletekig merészkedő művész, ám az utóbbi időben gyakran ripacskodással is vádolják a szupersztárt. Köztudott, hogy nem öregszik, a számok alapján mégis nagyon úgy fest, hogy Jared Leto december 26-án betölti az ötvenet.					
Az, hogy Jared Leto számára is telik az idő, egyedül a születési dátumából derülhet ki. A színésszel kapcsolatban a szalagcímek gyakran használják a vámpír és a génlottó-nyertes jelzőket időről időre képekkel gazdagon megszórt cikkeket szentelve annak a vélekedésnek, miszerint a színész egyszerűen nem öregszik. Letót elnézve ez kétségtelenül igaz, hiszen az ötvenet betöltve is pontosan úgy néz ki, mintha épp deszkázni készülne a haverokkal a tengerparton.
Pedig lett volna mibe beleőszülnie: a kilencvenes évek óta rendkívül magas fordulatszámon pörög, ha épp nem színészkedik, akkor zenél, rendez, dalokat ír, startupokat támogat, cégeket alapít,  jótékonykodik és sziklát mászik. Egy interjúban Senecát idézve bizonygatta az emberek rendelkezésére álló idő szűkösségét, és azt, hogy az általa kölcsönkapottnak nevezett rövid időt, az élet minden percét a lehető legjobban kell kihasználni. Ebből fakad szinte mániákus megszállottsága a tanulással kapcsolatban: magát hiperkíváncsinak nevezte, aki örökké csak okosítaná magát.
Munkáját ugyanez az elhivatottság jellemzi: szerepeibe a lehető legnagyobb mélységig mászik bele, koncertjein igazi showmanként robbantja rá a közönségre a színpadot. Ennek ellenére a vele készített interjúkból
nem egy hiperaktív munkamániás, hanem egy rettentő laza, magával teljesen rendben levő fickó képe rajzolódik ki, aki néha kivonul a sivatagba meditálni, és még az elveszett Oscar-szobra miatt sem aggódja túl magát – James Corden kérdésére  erről annyit mondott, reméli, hogy valaki örömét leli az aranyszoborban.
Sőt, még a Suicide Squad – Öngyilkos osztagról is képes kedvesen beszélni, pedig nagyon sokan hitték azt, hogy Jokerrel örökre elásta oly ígéretesnek tűnő karrierjét.
Clay Enos / Warner Bros. Enterta / Collection Christophel / Collection ChristopheL / AFP Suicide Squad.
Pedig nem sok híja volt, hogy nem érte meg ezt a kort: tavaly az Instagramon osztotta meg, hogy sziklamászás közben hajszálnyira volt egy végzetes zuhanástól. 2020 márciusában azzal az Alex Honnolddal mászott sziklát Nevadában, akit a világ egyik legjobb mászójának tartanak – és akiről a Free Solo című film is készült. Leto 200 méterrel lógott a föld felett, amikor egy élesebb szikla miatt szakadni kezdett a biztosítókötele, csupán lélekjelenlétének köszönheti, hogy, miközben a szakadék felett lengett, meg tudott kapaszkodni egy sziklában. Posztjában azt írta: nem érzett különösebb félelmet, inkább csak szomorúságot, majd hálát, hogy megérhette a következő napot. 
Leto pozitív életszemléletét az mutatja a legjobban, hogy az incidens után nem pakolta össze a mászócuccait és nem fordított örökre hátat a hegyeknek, hanem azonnal tovább mászott. Életigenlése persze már jóval a baleset előtt is megvolt: a színész mélységes ember- és állatbarát, továbbá köztudottan vegán, melegjogi aktivista, gyakran áll ki nyilvánosan a melegházasságok engedélyezése mellett, emellett több olyan alapítványt is támogat, amelyek súlyosan beteg gyerekekkel foglalkoznak. Örökké kíváncsi, a minden iránt nyitott mentalitását édesanyjának és egy csapat bohém művésznek köszönheti.
Hippik nevelték
Biológiai apjáról – aki még csecsemőkorában hagyta el őt – nincs sok jó élménye: soha többé nem találkoztak, később öngyilkosságot követett el, amikor Leto nyolcéves volt. Anyja a válást követően csatlakozott a hippimozgalomhoz, amely nagyban hozzájárult ahhoz, hogy Leto a művészet felé orientálódjon. Gyerekkora festők, fotósok, színházi emberek és egyéb művészek közt telt, Nietzschét olvasott, és tekintélyes mennyiségű marihuánát fogyasztott. Egy interjúban elmondta: fiatalként gyakran tört be idegenek házába, hogy az üres szobákban ücsörögjön, mert ez megnyugvással töltötte el. Ezt és a művészi önkifejezést találta tökéletes menekülőútnak a hétköznapi életből, az utóbbiban otthonról még támogatást is kapott, amely hozzásegítette, hogy ne csak kikapcsolódás maradjon számára az alkotás:
Az anyám bátorított arra, hogy a kreativitás útjára lépjek. Nagyon bátor dolog volt ez tőle, mivel ez az út tele van bizonytalansággal, egyensúlyhiánnyal, félelemmel és kételyekkel.
Amikor 2014-ben elnyerte a legjobb férfi mellékszereplőnek járó Oscart a Mielőtt meghaltamért, nem is volt meglepő, hogy elsősorban édesanyját méltatta köszönőbeszédében. Az sem véletlen, hogy testvérével, Shannonnal mindketten művészek lettek – vele alapította meg később a Thirty Seconds to Mars nevű zenekarát. Leto már tanulmányai során is a művészetek felé vette az irányt: előbb festő szeretett volna lenni, a Philadelphiai Művészeti Egyetemen, majd New Yorkban tanult – itt már kimondottan a filmezés érdekelte. A School of Visual Arts diákjaként írta meg élete első filmjét, a Crying Joy-t, amelyben játszott is. Innen Los Angelesbe már azzal a magabiztos céllal érkezett, hogy színész és rendező lesz.
Voltage Pictures / Archives du 7eme Art / Photo12 / AFP Jared Leto a Mielőtt meghaltam című film forgatásán.
Tinisorozatok, teljes átlényegülések, kihagyás, majd az Oscar
Néhány apróbb szerep után az áttörést a My So-Called Life című tinisorozattal aratta Claire Danes oldalán Jordan Catalanóként. Bár a sorozatot egy évad után elkaszálták, a coming of age-sorozat tette fel a térképre mindkét színészt. Talán ennek köszönhetően még ugyanabban az évben megvolt a filmes debütálás is: Alicia Silverstone mellett a Cool and the Crazyben tűnt fel. Ekkor 1994-et írtunk. Bár az elkövetkező években sokat foglalkoztatták – Az őrület határán című háborús drámában nagy kedvencével, Terrence Malickkal dolgozhatott együtt, a Harcosok klubjában pedig kicsi, de fontos szerepet osztott rá David Fincher – az egyértelmű áttörést a 2000-ben megjelenő Rekviem egy álomért főszerepe jelentette. Harry Goldfarbként olyan átütő volt a rendkívül súlyos, de briliáns filmben, hogy Christian Bale azonnal komoly konkurenciát kapott a testi-lelki átszellemülések versenypályáján.
Innentől kezdve tényleg válogathatott: eljátszotta Héphaisztiont Oliver Stone rendezésében (Nagy Sándor), az európai művészfilmek terepére is benézett (Mr. Nobody), és komoly túlsúlyt magára szedve még John Lennon gyilkosát is alakította (Chapter 27). Karrierje – eddigi – csúcsára 2013-ban ért fel, amikor eljátszotta Matthew McConaughey mellett a Mielőtt meghaltam HIV-pozitív transzvesztitáját, amely a már említett Oscart hozta a számára.
Leto tehát színészként a csúcsra ért, így néhány év filmes szünet után több mint ígéretes hírnek bizonyult, hogy ő lehet a következő Joker. A 2016-ban megjelenő Suicide Squad – Öngyilkos osztag azonban minden várakozást alulmúlt, és pont Leto ripacs Jokere volt az, amit a legtöbben utáltak. Nagyon úgy nézett ki, hogy a színész máris lehúzhatja a karrierjét a zöld hajával együtt a vécén, ő azonban az ezerféle pletykával ellentétben látszólag már maga mögött hagyta a Joker-mizériát, és miért is ne tette volna, ha egy évvel később megkapta egyik kedvenc filmje, a Szárnyas fejvadász 2049 egyik szerepét? Niander Wallace vak replikagyárosával némiképp visszakerült a rajongók szívébe, következő filmjében, az Ördög a részletekben szintén dicsérték alakítását, ami Golden Globe-jelölést is ért.  Legutóbbi filmjében, A Gucci-házban minden eddiginél jobban felcsavarta a ripacsmérőt, kritikánk azzal a szóval jellemzi Leto játékát, amely korábban nem bukkanhatott volna fel egy mondatban a színész nevével: szekunder szégyen.
Fabio Lovino / Collection ChristopheL / AFP Adam Driver, Jared Leto és Lady Gaga A Gucci-ház című filmben.
Nem kell sokat várni arra, hogy megbizonyosodjunk róla, Leto tényleg kifáradt-e. Januárban jön a színész újabb próbálkozása a szuperhősbizniszben, ő játssza ugyanis Morbiust, a Marvel egyik antihősét az azonos című filmben, aki halálos betegségét gyógyítaná, de helyette véletlenül szuperhős vámpír lesz. A világ szeme egészen biztosan Letón lesz, és azon, hogy
vajon elbukhat-e egy Oscar-díjas színész kétszer is a szuperhőspályán?
Csak method actornak ne nevezze senki
A Rekviem egy álomért miatt több hétre igazi junkie-k között élt, elmondása szerint vízzel lőtte magát. A Mielőtt meghaltam forgatására minden nap női ruhában érkezett, hogy így lényegüljön át a transznemű főhőssé. A Suicide Squad – Öngyilkos osztag Jokeréhez órákig nézett brutális és erőszakos videókat a lakókocsijában felvétel előtt. A Szárnyas fejvadász 2049-ben egy vak férfit játszott, a forgatása alatt a szünetekben sem vette ki a látását korlátozó kontaktlencséket. Ezek alapján rögtön rá lehetne sütni a method acting bélyegét, ő azonban következetesen távol tartja magától a fogalmat, mivel úgy véli, mára ennek inkább negatív jelentése lett.
Leto módszere leginkább abban rejlik, hogy nem alkalmaz módszereket: a szerep által megkövetelt megközelítést választja. Karaktere és filmje válogatja, hogy éppen milyen mélyre kell leásnia, egyáltalán le kell-e ásnia, hogy a karaktert kívülről és belülről is magáénak érezhesse. Ehhez elengedhetetlennek érzi a testi átalakulást is: a Rekviem egy álomért és a Mielőtt meghaltam kedvéért is a hallucinálásig éheztette magát, de a másik végletet is megjárta – amikor John Lennon gyilkosát, Mark Chapmant játszotta a Chapter 27-ben 30 kilót hízott a szerep kedvéért, holott senki sem kötelezte erre, hordhatott volna jelmezt is.
Kicsit azt kívánom, bárcsak valaki megállított volna, és azt mondta volna, hogy állj, állj, húsz kiló is elég lesz, sőt, jelmezt is hordhatsz
– idézte fel egy beszélgetésben hozzátéve, hogy színészként szükségesnek érzi a teljes fizikai átváltozást is, mert csak így tud ténylegesen belehelyezkedni a nehezebb szerepekbe. Az egyébként kisportolt alkatú színész valóban felismerhetetlenné hízott, egyik anekdotája alapján Darren Aronofsky például egy Oscar-bulin nem ismerte fel a túlsúlyos Letót, amikor az odament hozzá, pedig a Rekviem egy álomért rendezése alatt azért láthatta párszor a színészt. Az ilyen erősen megterhelő szerepek után nem csoda, hogy gyakran vonul ki a világ nyüzsgéséből meditálni – a koronavírus-járványról is kéthetes késéssel értesült, mert épp a sivatagba vonult el. A sziklamászással kapcsolatban is gyakran emeli ki a tevékenység meditatív jellegét, amely során az ember sokkal hatékonyabban tud befelé figyelni, amelyre a színésznek láthatóan nagy igénye van. 
A Rekviem egy álomért felvételei például annyira megviselték, hogy a forgatást követően több hétre egy kolostorba vonult vissza, hogy ott rázza magát helyre lelkileg. És bár szerepeivel az extrémitásokig elmegy, az eredményt már nem nézegeti olyan szívesen: ő is azon sztárok közé tartozik, aki nem szereti megnézni saját filmjeit, mert egyrészt vagy elbízná magát tőle, vagy rossznak tartaná. Különben sincs rá szüksége, hiszen tudja mi lesz a film vége – vallotta egy interjúban.
Archives du 7eme Art / Photo12 / AFP Rekviem egy álomért.
Ha elbukna, rocksztár még maradhat
Bár testvérével már 1998-ban megalakították a zenekart, évekig szinte senki nem figyelt rájuk. Az MTV-től azt a lényegre törő elutasítást kapták, miszerint soha az életben nem fognak Thirty Seconds To Mars-dalokat játszani – tizenöt évvel később érdemes megnézni, hányszor díjazták őket az MTV Awardson. Aztán jött 2006-ban a The Kill, a zenekar pedig az emós tinédzserek hátán berobbantak a köztudatba. Leto onnantól kezdve nemcsak színész, hanem karizmatikus frontember is volt. A Thirty Seconds To Mars popos rockzenéjét lehet szeretni vagy utálni, az viszont tény, hogy Leto tényleg óriási showman, szuggesztív színpadi jelenléte elvitathatatlan. A turnézást olyannyira élvezte, hogy még a filmes karrierjét is jegelte miatta hat éven át – a Mielőtt meghaltam forgatókönyve volt az, amit épp egy turnékörúton kapott meg, és amely haladéktalanul visszazavarta Hollywoodba. A kihagyásról egyébként egyszer azt nyilatkozta, hogy sokkal jobb színésszé tette, amelyet igazolt az is, hogy egy éven belül Oscar-díjat vehetett át.
A turnézás fontosságát nem más nevelte bele, mint Elton John, aki a Rekviem egy álomért cannes-i vetítése után – tehát bőven a zenekar befutása előtt – azt a tanácsot adta neki, hogy turnézzon orrvérzésig. Leto olyannyira komolyan vette a tanácsot, hogy zenekarával még a Guinness Rekordok Könyvébe is bekerült azzal, hogy 309 koncertet nyomtak le egyetlen album turnéja során. A színészkarrier pihentetése mellett azonban nem szabad azt gondolni, hogy akkoriban a filmest is parkolópályára tette: a zenélés mellett a gyakran tízperces videóklipjeiket is ő rendezi Bartholomew Cubbins név alatt, amely állítása szerint az egyik legrosszabbul menedzselt titka. A zenei pálya ösztönözte egyébként arra, hogy más területek felé is terjeszkedjen: a The Hive nevű cége közösségimédia-menedzsmenttel és digitális marketinggel foglalkozik, de van egy koncertjegyeket értékesítő vállalata is. Emellett gyengéi azok a startupok, amelyek digitális innovációval foglalkoznak: több mint 50 ilyen cégbe fektetett be – az Airbnb-t és az Ubert is ideértve, amelyekben még azelőtt látta meg a lehetőséget, hogy felfutottak volna.
Emma McIntyre / GETTY IMAGES NORTH AMERICA / Getty Images / AFP A Thirty Seconds to Mars koncertje Inglewoodban, Kaliforniában 2018. december 8-án.
Híres barátnők és barátok
Leto rejtélyes magánéletéről legalább annyit cikkeznek, mint az általa meglelni vélt örök élet receptjéről, ami nem is annyira véletlen, tekintve, hogy szinte egyáltalán nem nyilatkozik róla. Ha nincsenek tények, akkor marad a találgatás, ennek megfelelően gyakorlatilag nem számít igazi A-listás sztárnak az a nő Hollywoodban, akivel a közvélemény ne hozta volna össze legalább egyszer Letót. Annyi biztos, hogy Cameron Diazzal négy évig alkotott egy párt, őt követte Scarlett Johansson és Ashley Olsen, jelenleg pedig Valery Kaufmannal, egy 27 éves orosz modellel jár. Vagy nem, a Rolling Stone-nak ugyanis egyszer bevallotta: gyakran hazudik ezzel kapcsolatban, hogy a bulvársajtó szándékos megtévesztésével védje a magánéletét. Bár tényleg ritkán nyilatkozik ezzel kapcsolatban, egy 2017-es interjúban elmondta: nem érzi magát egyelőre alkalmasnak az apaszerepre.
Úgy gondolom, nagyon fontos, hogy jelen legyél, ha vannak gyerekeid. Nekem jelenleg rengeteg dologgal kell foglalkoznom.
A híres barátnők mellett a baráti köre is csupa ismert nevekből áll, és bár azt állítja, hogy kevés barátja van, azokkal közel állnak egymáshoz. Ilyen például Leonardo DiCaprio is, akivel nagyon régóta barátok, és aki Leto szerint hihetetlenül vicces figura, egyedül azt sajnálja, hogy nagyon ritkán ér rá. Baráti viszony fűzi még többek közt a Gucci-ház kreatív igazgatójához, Alessandro Michele-hez is. Leto évek óta együtt dolgozik a divatházzal, így egyáltalán nem volt meglepő, hogy szerepet kapott a Gucci-filmben is. És ha már szóba került a divat: senkinek nincsenek olyan illúziói, hogy a színész esetleg visszafogott szmokingban megy majd gálázni. Sajátos divatdiktátor, legszívesebben színes szettekben parádézik a vörös szőnyegen, a legemlékezetesebb húzása kétségtelenül az volt, amikor a 2019-es Met-gálára a saját feje műanyag mását vitte magával egyedien újraértelmezve a retikül fogalmát. 
Mintha a Leto-jelenség kezdene kifulladni, legalábbis színészileg az utóbbi időben rendre mellényúlt, ráadásul mintha egyre gyakrabban válna saját maga karikatúrájává. A Gucci-ház kapcsán például egy bizarr interjúban részletezte, miként szívott fel arrabbiata szószt az orrába, hogy így érezze át az általa alakított Paolo Gucci olaszságát. Pedig jó lenne, ha nem ő lenne a method acting eltúlzásának szemléltetője, aki túltolta azt a bizonyos kretént. Főleg, mert egy nehezen beskatulyázható, izgalmas egyéniségről van szó, nagy kár lenne, ha a sok rétegnyi smink, orrba felszívott szósz és a felszedett vagy épp leadott kilók mögül épp az az izgalmas művész tűnne el, akinek szuggesztív kék tekintete két évtizede égett bele a nézők agyába."
Hungary,2021-11-29,24.hu,https://24.hu/otthon/2021/11/29/gucci-haz-villa-comoi-to-kiberelheto/,Egyetlen éjszakára kibérelhető a Gucci-ház fényűző villája,"Múlt héten mutatták be a mozikban a Gucci-ház című életrajzi-bűnügyi filmet, amelynek egyik központi helyszínét egy szerencsés kibérelheti egyetlen éjszakára hamarosan.
A House Beautiful cikke szerint az Olaszországban található Villa Balbiano december 6-tól lesz elérhető az Airbnb-n. 
Ez az a ház, amely a filmben Aldo Gucci otthonaként jelenik meg. A valóságban ugyanakkor ez a Comói-tó partjának egyik legnagyobb rezidenciája.
Az egy éjszakás ajánlat két főre vonatkozik, és 2022. március 30-án lehet majd a villába utazni.
A szerencsés nyertes és párja, barátja, ismerőse elfoglalhatja a legnagyobb hálószobát, használhatja a szabadtéri medencét és a komplett első emelet is az övék lesz.
Ennek persze meg is van az ára, a szállásért 1126 dollárért, átszámítva közel 370 ezer forintot kell majd fizetni.
A mesés ingatlanról ide kattintva találsz még több képet."
Hungary,2021-11-26,24.hu,https://24.hu/fn/gazdasag/2021/11/26/budapest-lakhatas-lakasvasarlas-airbnb-dragulas/,Látványos robbanás történt az agglomerációs ingatlanárakban a koronavírus alatt,"Budapest lakossága egyre inkább csökken: tízezrek hagyják el a települést az olcsóbb lakhatás reményében – derül ki a G7 cikkéből.
Az adatok arra engednek következtetni, hogy Budapest vonzáskörzete jóval kintebb tolódott: egy 40-50 km-es övezet jött létre, ahol a lakásárak megduplázódása sem tekinthető ritkának. Ez a változás szoros összefüggést mutat a járvánnyal, mivel a home office terjedésével egyre több munkavállaló mondhatott le az ingázásról.
Az újonnan kialakult zónában feltűnően kelendővé váltak a kertes- és családi házak. Számos helyen Budapesthez képest sokkal gyorsabb és nagyobb mértékű az árrobbanás. Ócsán, Ráckevén és Turán 60 százalékos drágulást mértek, miközben Tápiószelén a 80 százalékot súrolta az áremelkedés. Ezzel egy időben fogy a főváros lakossága: a KSH adatai szerint tavaly 26 ezerrel éltek többen a fővárosban, mint most.
Mi vezetett idáig?
A lakhatás  2013 és 2017 között a belső pesti kerületekben rohamosan drágult.  Egyrészt az árakat az AirBnB hajtotta fel, mivel ebben az időszakban rengetegen befektetési céllal vásároltak lakást, hogy később turisták számára adják ki azokat.
Másrészt ezzel párhuzamosan megindult a lakók külső kerületekbe való átvándorlása, amely mozgás a szóban forgó régiókban is maga után kezdte húzni az árakat.
Azt eredményezte ez a két folyamat, hogy 2017 és 2019 között apadni kezdett a különbség a fővárosi külső és belső kerületek lakásárai között. Ezután a lakáspiacot a koronavírus kavarta fel.
Így tartunk ott 2021-ben, hogy sokak számára már egyáltalán nem éri meg a belső kerületekből átköltözni a külsőkbe. Sőt, egyre többen az agglomeráció határain túl kutatnak olcsó lakhatás után, és ez bő 20-30 km-el terjesztette ki Budapest határait és emelte a lakhatás költségeit.
További részletek a G7 cikkében olvashatóak."
Hungary,2021-08-24,24.hu,https://24.hu/kulfold/2021/08/24/menekultvalsag-airbnb-afganisztan-kozosseg-segitseg/,Húszezer afgán menekültnek ajánl lakhatást az Airbnb,"Húszezer afgán menekültnek biztosít szállást világszerte az Airbnb online közösségi platform – közölte kedden a cég, melynek vezetője szerint az akcióval korunk egyik legnagyobb humanitárius válságára kívánnak reagálni. Brian Chesky, a vállalat vezérigazgatója a BBC News szerint hozzátette, reméli, hogy ezzel más üzletembereket is inspirálni tud, hiszen
nincs vesztegetni való idő.
A vállalat ajánlatát, mint írják, azonnal indítják, ennek érdekében helyi civil szervezeteket is megkeresnek, hogy minél hatékonyabban tudják kielégíteni a szükségleteket.
Bár fizetni fogunk ezekért a szállásokért, ezt nem tehetnénk meg vendéglátóink nagylelkűsége nélkül
– fogalmazott a cég vezetője.
Az akciót az Airbnb pénzéből, Chesky magánvagyonából és az Airbnb.org menekültügyi alapjának adományaiból finanszírozzák majd. A vállalat azt is közölte, hogy hamarosan további részleteket tesznek közzé arról, hogyan is segíthetnek a lakástulajdonosok a menekülteknek.
Az Airbnb-lakásokat üzemeltető ingatlantulajdonosokat már régóta ösztönzik arra, hogy adományokkal segítség a válságban lévő embereket. A programot még 2012-ben, a Sandy hurrikán idején indították, amikor csak New York-ban több mint ezer embernek volt szüksége átmeneti szálláshelyre. A vállalat állítja, azóta több mint hetvenötezer embernek segítettek ilyen módon.
A cég 2017-ben indította el Nyitott Házak nevű kezdeményezését, amelynek keretében a befogadó közösség ingyen ajánlhatja fel otthonát a katasztrófák vagy háborús konfliktusok elől menekülőknek.
Az Airbnb eddig segítséget nyújtott mások mellett a mexikóvárosi földrengés, a kaliforniai erdőtüzek, az ausztráliai bozóttüzek és más katasztrófák által érintett embereknek. A vállalat külön erre a célra hozta létre az Airbnb.org néven független nonprofit szervezetét, amelynek célja, hogy segítse az embereket a lakások megosztásában válság idején."
Hungary,2021-09-27,24.hu,https://24.hu/szorakozas/2021/09/27/lakobusz-airbnb-new-york-glamping-lefoglalas/,"Lakóbusszal New Yorkban? Eddig Airbnb-n is foglalhattak ilyen szállást a turisták, de a verdákat azóta lefoglalták","Évek óta hirdették a kifejezetten olcsónak számító szállást a New York utcáin lefoglalt lakóbuszok üzemeltetői, de a nagyvárosi kempingélményt ígérő, éjszakánként 100 dollárért kivehető járművek állítólag eléggé le voltak pukkanva.					
Hét illegálisan dokumentált furgont foglalt le a New York-i rendőrség, amelyeket legalább két éve olcsó szállásként hirdettek Airbnb-n – írja a Business Insider. A New York-i seriffhivatal a Twitteren osztotta meg a hírt, hogy a közúti járőrszolgálat munkatársai Manhattan utcáin beazonosították és lefoglalták a járműveket.
Sheriff’s Road Patrol Deputies were busy this week impounding seven alleged fraudulent and illegally registered vans being used as Airbnb rentals on various streets in Manhattan. 🛑🚦🚔 pic.twitter.com/rBZ1TBZ2xt
— NYC SHERIFF (@NYCSHERIFF) September 25, 2021
A New York Post beszámolója szerint a furgonokat az Airbnb-n éjszakánként 100 dollár körüli áron, azaz nagyjából 30 ezer forintnak megfelelő összegért hirdették meg, és a szövegben a város megismerésének költséghatékony módját ígérték.
A  hirdetések olyan „privát szobaként” írták le a járműveket, mint amikben akár három vendég is elférhet egyszerre.
Glamp egy tágas lakókocsiban NYC-ben!
– állt az egyikben.
Az East Village-ben parkoló járművek közül ötnek már régen lejárt a forgalmi engedélye és a rendszámtáblája. Sőt, volt olyan, amelyiknek még 2000-ből származtak a papírjai – számolt be a Fox Business a közlekedésrendészet egyik munkatársának közlése alapján.
A város seriffi hivatalának és a New York-i rendőrség okmánycsalási osztályának nyomozását követően a hatóságok felfedeztek egy csalásgyanús, illegálisan bejegyzett járművekből álló műveletet, melynek részeként Airbnb-szállásként értékesítették a furgonokat Manhattan különböző utcáin – mondta Joseph Fucito seriff a New York Postnak.
Uptin Saiidi, egy kaliforniai újságíró és videós – aki megszállt az egyik furgonban, és egy videót is készített az élményeiről – azt mesélte, kezdetben el volt ragadtatva a glamping és a New York-i lakóbuszozás ötletétől, hiszen rettentő olcsónak találta, de amint átvette a szállását, rögtön több aggálya is lett.
Az újságíró azt nyilatkozta a New York Postnak, hogy a furgon kulcsát egy számkódos dobozból kellett átvennie – ami az Airbnb-n meghirdetett lakások esetében igen gyakori –, de aztán megpróbálta vele beindítani a motort, és nem sikerült neki. Ráadásul a lakóbuszon több parkolási bírság is volt.
Saiidi „szörnyűnek” és „büdösnek” nevezte a furgonban töltött éjszakáját.
Az emberek szó szerint odakint sétálnak és beszélgetnek, az autók pedig egész éjjel próbálnak párhuzamosan parkolni melletted.
A járművek tulajdonosait a hatóságok egyelőre nem tudták beazonosítani, az Airbnb pedig nem reagált az Insider megkeresésére.
A vlogger kalandjai itt tekinthetők meg:"
Hungary,2021-11-28,24.hu,https://24.hu/kultura/2021/11/28/kaunas-2022-litvania-europa-kulturalis-fovarosa/,A balti Bestiáért és időgéplakásokért is megéri Litvániába menni jövőre,"Litvánia második legnagyobb városa, Kaunas lesz jövőre Európa Kulturális fővárosa, megnéztük, hogyan állnak az előkészületekkel. Lesz itt minden, mi szemnek-szájnak ingere: színház, kiállítások, Fluxus események, Yoko Ono, Marina Abramovic, szuper városnézések és persze a város csodálatos, art deco szövete.					
Turista szemszögből vannak Európának olyan fehér foltjai, ahova a magyar emberek zömének eszébe sem jutna elutazni. Ilyen lehetett egy időben a Balkán legmélyebb része, igaz, mára úgy látszik, divatossá vált Koszovó, Montenegró, Észak-Macedónia és Albánia egyaránt, ahogyan a Kaukázus is módi lett a közvetlen repülőjáratoknak köszönhetően. Itt van a kutya elásva, sokat számít, mennyire körülményes eljutni Ferihegyről valahova, és a WizzAirhez és Ryanairhez hasonló fapadosok sokat segítenek az egyes célpontok felfutásában.
Mivel a Ryanair november 2-án elindította a történelem talán első közvetlen, rendszeres Budapest-Kaunas járatát, jegyet váltottam rá. Nem véletlen az új járat, 2022-ben ugyanis Kaunas lesz Európa egyik kulturális fővárosa a vajdasági Újvidékkel és a luxemburgi Esch-sur-Alzette-tel közösen. A Ferihegytől 1 óra 40 perc repülésre található kaunasi reptér pedig az idén sorra jelentette be az új úti célokat, még pici járatavató ünnepségeket is tartottak.
A szovjet és náci megszállás emlékével a mai napig küzdő, a Vlagyimir Putyin vezette Oroszország árnyékában élő balti nemzeteknek egészen speciális kultúrájuk alakult ki, szóval melegen ajánlható egy balti utazás, akár ide Litvániába, akár Lettországba, akár Észtországba. Akit vonz az a bizarr mix, ami az orosz cári múltból, az önérzetes nemzetépítés emlékeiből, a szovjet évek brutalitásából (építészetileg lásd a hatalmas városszéli lakótelepeket) és a Skandináviába vágyakozásból áll össze, annak Litvánia is tetszeni fog. Ez a kultfővárosi évre lázasan készülő Kaunasra is igaz, elég csak ha a döbbenetesen eklektikus épületeket nézzük.
A most már – elővárosokkal együtt – 380 ezres Kaunas finoman szólva sem volt metropolisz az 1920-as évekig. A későn megtérő, az 1300-as évekig pogány litvánok a lengyelekkel közösen szuperállamot hoztak létre, amit hosszú évek csatározásaival lebontottak az oroszok (meg persze a belharcok a lengyelekkel fennálló unióban), így a másik két, grandiózus múlt nélkül balti országhoz képest Litvániának van kifejezett nagyhatalmi múltja is. Ez visszaköszön az épületekben, köztéri szobrokban, reliefekben, emlékezetben. Kaunas akkor került főszerepbe, amikor az első világháború utáni keleti zűrzavart kihasználva a balti országok sorra nyilvánították ki függetlenségüket, majd védték meg magukat a szovjet-bolsevik erőktől. 
Litvániának az újjáalakuló lengyel állammal is meg kellett küzdenie, de ott alulmaradt. Így a litvánok hiába képzelték el leendő országuk fővárosát Vilniusban, ha a város és térsége lengyel fennhatóság (litvános nézőpontból: megszállás) alá került a második világháborúig.
Kellett hát gyorsan egy tartalék főváros, az ország kvázi közepén fekvő, a Neris és a Nemunas (magyarosan-oroszosan Nyeman) összefolyásánál fekvő Kaunas kapóra jött. 1922-ben megtették ideiglenes fővárosnak, miközben az alkotmányban rögzítették: igenis Vilnius a nemzet fővárosa. Kaunasban azonban semmi sem volt, akkoriban szinte porfészeknek minősült, de egy fővároshoz méltó arculatot kellett kapjon. Irtózatos tempóban láttak neki  az építkezéseknek, pár év alatt utak, hidak, villamosvonalak, középületek épültek, ez utóbbiakba beletartozik, hogy parlamentet, kormányzati-minisztériumi épületeket, elnöki rezidenciát, hivatalokat, diplomáciai képviseleteket kellett felhúzni a semmiből. És itt jött képbe az art deco, az I. világháborút követő, nemzetközileg elterjedt építészeti stílus, ami hamar eluralta a megújuló, földszintes deszkaházaitól szabaduló belvárost.
Martynas PlepysAztán persze jött a Szovjetunió a nagy lakótelepekkel, valamint a kaunasi temető kitelepítésével a városon kívülre, miután ott kezdtek 1956-ban a magyar forradalom miatti szimpátiatüntetésbe a litvánok.
Izgalmas kultúrév
A Kaunas 2022 projekt építhet arra, hogy az építészet rajongói nagyokat fognak hümmögni, akár a belváros 3-4 emeletes art deco palotáit szemlélik, akár e stílusnak a domboldalban lévő villanegyedén talpalnak végig. A talpalást önkéntesek is segíthetik majd, már nagyban megy a „kiképzésük”, mindenféle tematikus sétákat tehetünk majd velük, de akár nélkülük is jövőre. Ugyanis térképek is készültek a túrázóknak, például a remek street art szcénát is megnézhetjük olyan művekkel, mint a tűzfalon pipázó bácsi, vagy a szovjet érából megmaradt irtózatos méretű betonhoteltorzó-góliátot parittyával célba vevő Dávid, de a díjesővel honorált Csernobil sorozat, az Ellenállók című háborús mozi vagy a Nagy Katalin (minisorozat Helen Mirrennel) több forgatási helyszíne is a városban és környékén van, ezeket is fel lehet keresni. 
A város cool arcaival, fotósokkal, klubtulajokkal, rendezőkkel is be lehet majd ülni egy kocsiba, ők meg jól körbeviszik az embert, sztoriznak, megmutatják kedvenc vagy emlékezetes helyeiket.
Persze az épületek önmagukban üresek, ezeket és a városi tereket is megtöltik majd élettel január 22-től. A rendezvénysorozat honlapja szerint 40 fesztivál, 60-nál több kiállítás, több mint 250 színpadi rendezvény és koncert színesíti majd a projektet, ami a városhatáron túl, a régióra is kiterjed (ahogy a Veszprém 2023 projekt sem csak a városra koncentrál majd, hanem a Bakony-Balaton-felvidék régióra is). A kaunasi projekt ráadásul nagyon sulykolja – bár ezt szinte minden város esetében mindig elmondják a szervezők –, hogy céljuk a helybéliek közelebb hozása a kultúrához. Azt mesélték a szervezők nekem, hogy több városrész, külváros lakóközösségeit is igyekeztek megszervezni, hogy akár a lakótelepiek is elmondhassák, milyen fejlesztéseknek, rendezvényeknek örülnének helyben, és persze amit tudnak, tegyenek meg maguk, alulról jövő önszerveződéssel (az egész alprojekt neve Kortárs Környékek).
Érdekes ötlet a Cultural Host (kb. Kultházigazda) nevű projekt: három különböző (olykor Airbnb-) lakást Kaunas különböző éráinak megfelelően rendeznek be. A három autentikus, aprólékosan berendezett lak egyike az – amúgy csak telefonos bejelentkezéssel látogatható – Art Deco Múzeum lesz, az ember bent alhat a múzeumban, egy húszas évek stílusában berendezett szobában. Szovjet lakásuk is lesz, 1970-es évekbeli berendezéssel, ide a szervezők is szereztek berendezési tárgyakat a nagyszülőktől. Az Airbnb-árszabásban a szervezők szerint ez a különlegesség nem jelenik majd meg.
Martynas PlepysA még mindig egész fiatal városnak egy mítoszt is létrehoztak, ez Kaunas Bestiája, amit három, többnapos rendezvényen bontanak majd ki (de például összeraktak egy mesekönyvet is gyerekeknek a Bestia – talán nem túl rémes – tetteiről). A Bestia projektbe ráadásul olyan globális ikonokat is igyekeznek bevonni kiállításokkal, performanszokkal, mint Marina Abramovic, Yoko Ono vagy William Kentridge. Nagy hangsúlyt fektetnek a designra, a környékbelieket is bevonják majd workshopokba. 2018 óta minden március 20-án megszervezik a Boldogság Napját, ami természetesen 2022-ben sem marad el, jövőre a zöldülés és boldogság kapcsolatát járják körbe. 
Természetesen a színházi vonalat sem hagyják érintetlenül, a Kaunasi Nemzeti Dráma Színház már a 102. évadát kezdi meg, 8 premierdarabbal készülnek, van, amelyikben magyar érintettség is lesz. Ha nem is színház, fontos megemlíteni, hogy a fluxus-mozgalmat kitaláló George Maciunasnak is kaunasi gyökerei vannak, a tiszteletére átmenetileg Fluxus Airporttá nevezték át a fent említett nemzetközi repülőteret is.
A Bestia életre kel
Mindenesetre az biztos, hogy január 22-re és az előző/következő napokra nagy show-val készül a város, életre keltik a Bestiát, és a híres litván kosárcsapat, a Žalgiris arénájában nagyszabású rendezvényre készülnek, amit a 2012-es londoni olimpia egyes eseményeit is kitaláló brit Chris Baldwin rendez. Ezen kívül mintegy száz esemény lesz a városban a nyitóhétvégén a koncertektől a kiállításokon, workshopokon át a táncelőadásokig. Már nagyban toborozzák az önkénteseket, november elején már hétszáz fő regisztrált, de meg sem állnának ezerig.
Martynas PlepysMár csak azért megéri januártól bármikor elugrani Kaunasba – már ha a Covid engedi –, mert megnézhetjük a Veszprém 2023 projekt egyik laborját, ahova pár hónapja egy veszprémi küldöttség is ellátogatott. A dunántúli városka pár nagyságrenddel kisebb, mint Kaunas, de ugyanúgy az önkéntesség fontosságát, a külvárosok és a térség bevonását hangsúlyozzák a szervezők a kezdetek óta. Azt pedig egy év múlva láthatjuk meg, mit hasznosítottak a kaunasi tapasztalatokból Magyarországon.
(A cikk több információját a Kaunas 2022 projekt egyes felelőseivel zajlott beszélgetések során szereztem, köszönet illeti ezért Marija Pulokaitėt, Eglė Rytmetytėt és Mindaugas Reinikist.)"
Hungary,2016-07-05,24.hu,https://24.hu/kozelet/2016/07/05/nemcsak-a-beerbike-miatt-utaljak-a-turistakat/,Nem csak a beerbike miatt utálják a turistákat,"Június végén jött a hír, hogy Amszterdam eddig bírta, és jövő január 1-től kitiltja a beerbike-okat a városból. A lépést helyeslők mellett volt egy réteg, akik szerint ezzel nagyjából búcsút is mondhatnak a turistáknak - nekik üzenjük, hogy a külföldi látogatók számának visszaszorítása nem újkeletű dolog.					
Hogy mi  a közös Barcelonában, Berlinben, Lisszabonban és Hongkongban? Azon kívül, hogy mindegyik kedvelt úti cél, éppen azon dolgoznak, hogy kevesebb turista látogassa őket. Ennek egyébként nem sok köze van az idegengyűlőlethez, sokkal inkább a turizmus természetének megváltozásában kell keresni az okokat.
Mert sokan vannak
Barcelonában a tavaly megválasztott baloldali polgármester, Ada Colau vetette fel, hogy korlátozni kéne a turisták számát, ami annak fényében talán nem annyira sokkoló, hogy a város a 11. leglátogatottabb a világon, és 2014-ben 7,4 millió embert vonzott – ez négyszer nagyobb, mint a város lakossága. Colaunak végül egyébként annyit sikerült elérnie, hogy egyéves moratóriumot vezetett be az új kiadó lakások és házak szerződéskötéseit illetően, ráadásul az Airbnb szabályozása is elég erős a városban: egyszer 66 ezer dolláros, azaz 18,5 millió forintos bírságot kapott a cég azért, mert engedély nélkül listázott szálláshelyeket.
A szomszédos ország fővárosa, Lisszabon évente 3,6 millió vendégéjszakát nyújt (ez 6,5-ször nagyobb, mint a lakossága), a helyiek pedig üdvözlik Colau lépéseit: létrehoztak egy People Live Here (magyarul talán Emberek élnek itt) névre hallgató csoportot, ami egyfajta érdekvédelmi szervezetként működik, és a helyieknek kedvez a turistákkal szemben. A portugál városban egyébként a szálláshelyekkel nincs gond: az Airbnb-re annyira nem szálltak rá, és az üresen álló házak elárverezésével a férőhelyek száma is nő.
Барселона гостеприимная #Испания #Барселона #Barcelona #Spain #touristgohome
Сорокина Ирина (@sovsemsoroka) által közzétett fénykép, 2015. Aug 15., 08:07 PDT
Berlinben már évek óta érezhető az anti-turista hangulat, ami tüntetésekben csúcsosodik ki, illetve abban, hogy néhány klubban vagy bárban éreztetik a külföldiekkel, hogy nemkívánatos személyek. Hongkongban évek óta a Kínából érkező áradat ellen küzdenek, Velencében pedig néhány évtized alatt felére csökkent az állandó lakosok száma, a hotel férőhelyek száma pedig kétharmadával, ugyanis a legtöbben hajóúttal érkeznek a városba, és csak egy napot töltenek el ott. 
Kit érdekel a látványosság?!
A Bloomberg szerint az is közrejátszik, hogy ezeknek a nagyvárosoknak nincsen tapasztalatuk a turisták özönlését illetően. A párizsiak például remek ellenpéldák: 15,6 milliós éves látogatószámukkal másodikak a rangsorban, ennek ellenére tökéletesen rájöttek arra, hogy miként lehet pénzt nyerni a jelenségből. Ráadásul a francia hatóságok az Ubert simán tönkreteszik, de az Airbnb-vel kapcsolatos megszorításokkal nem igazán jutnak előre.
Ez természetesen önmagában még nem ok: a városi turizmus mai formája sokkal tolakodóbbá vált, mint amennyire korábban volt. A kutatók új kifejezést is alkottak (new urban tourist, új városi turista), amivel azokat a személyeket illetik, akiket már nem lehet a klasszikus turistaövezetekben tartani.
Talán ti is így vagytok vele, de a külföldi városokba látogatók sokkal gyakrabban keresik az “autentikus” helyeket, amik sokkal jobban mutatják azt, hogy az ott élőknek miként telnek a napjaik. Erre már a szolgáltatóipar is rárepült: külön olyan túrák léteznek, amik néhány óra erejéig abba a hitben ringatnak minket, hogy mi is helyiek vagyunk. A legnépszerűbb helyek legtöbbször a korábbi munkásosztály által lakott, illetve ipari területek.
It’s an enchanted day today in Venice 💙 . . . . #vsco #vscocam #instagood #featuremeinstagood #seemycity #guardiancities #mytinyatlas #awesome_earthpix #beautifuldestinations #huffpostgram #wonderful_places #passionpassport #livefolk #shoot2kill #welltraveled #thebestdestinations #theprettycities
Marco | Life in Venice (@neumarc) által közzétett fénykép, 2016. Júl 5., 05:13 PDT
Néhány berlini kocsma a “Nálunk nincs latte” feliratot is kitette az ajtajára, hogy elhajtsa a turistákat,
de a dolog a visszájára sült el: sokkal több embert vonzottak így, mert a látogatók azt hitték, ez valami szuperegyedi és őshonos dolog. Érdekes trend, hogy amint a turisták megjelennek, úgy a dzsentrifikáció is beindul, azaz a tehetősek beköltöznek az addig “nem trendi” városrészekbe, felverve ezzel például az ingatlanok árait, elvéve a kedvenc helyeik hangulatát. Ez nemcsak a már ott élőknek rossz, de idővel elveszik a környék hangulata, emiatt pedig a turisták másfelé állnak majd. 
Mit tehetnek a turisták?
Természetesen hülyeség, hogy ezek után ne látogassanak bizonyos városokat, de mivel – legtöbbször a nyelvtudás hiánya miatt – nem tudják megjátszani, hogy helyiek, így a legtöbb, amit tehetnek, az az, hogy csendesek, az ott élőket pedig maximális tiszteletben részesítik. Utóbbiba beletartozik az is, hogy nem lobogtatják a pénzüket, és nem költenek (sokkal) többet, mint azt a helyiek teszik. Mindent összevetve: úgy kell viselkedni a kirándulás/nyaralás alatt is, mintha nem turisták, hanem szomszédok lennénk.
Budapesten sem csak a beerbike rossz
Egy gyors felmérést végeztünk a szerkesztőségben, hogy összegyűjtsük, ki szerint miért lehet rossz a túl sok turista. Figyelem: ezek csak lehetőségek, és nem feltétlenül gondoljuk mi is így – ha kiegészítenétek a listát, hozzászólásban megtehetitek. Íme:
túlzsúfolt (emiatt pedig sokszor túl hangos és teleszemetelt) bulinegyed,
mindenhol emeletes buszokba futni,
a Várkert Bazárban a kerékpársávon parkoltatják a Várba igyekvő buszokat,
túl drága a Sziget,
a Korzó veszít a hangulatából.
Fejlécképünk Instagramról van, @bekkahherman felhasználótól."
Hungary,2016-03-18,24.hu,https://24.hu/kulfold/2016/03/18/belevalo-menyasszonyokat-es-volegenyeket-keres-egy-magyar-startup/,Belevaló menyasszonyokat és vőlegényeket keres egy magyar startup,"Két magyar lánynak elképesztő ötlete támadt, hogyan csökkenthetők az esküvői kiadások. Jegyeket árulnának a saját lakodalmadra.					
Join My Wedding – vagyis csatlakozz az esküvőmhöz! Ez a neve annak a most induló vállalkozásnak, amely belépőjegyeket árul a világ különböző országaiban tartott házassági ceremóniákra.
Legyen az török, indiai, zsidó vagy magyar esküvő, bárki csatlakozhat turistaként, ha éppen az adott országban jár és kifizeti a pár százdolláros beugrót. Cserébe ehetnek-ihatnak, mint a többi vendég és részt vehetnek a hagyományos ünnepen, ami sok helyen akár napokig is eltarthat. Az eseményen a külföldi „fizető” vendégeket egy host kalauzolná, a ruhavásárlástól a fodrászig, és mindenben segítségükre lenne.
A világ minden tájára árulnának esküvői belépőket. Forrás: 123rf
A startup ötletgazdája két magyar lány, és ezalapján egyikük egy indiai társsal indította el az online weboldalt.
A honlap összeköti azokat a párokat, akik éppen házasodni készülnek és az utazókat, akik valamilyen új, egyedi dolgot próbálnának ki” – magyarázza Párkányi Orsi alapító.
Orsinak nem ez az első startupja – Auszráliában egy női vállalkozókat segítő egyesületet is vezet
A Join My Wedding kvázi úgy működik, mint egy webshop. Ha a párok úgy döntenek, hogy szeretnének külföldieknek jegyet árulni az esküvőjükre, regisztrálniuk kell a honlapon, és részletes útmutatót adni a tervezett eseményekről, illetve arról, mi van benne az árban.
Az utazók böngészhetnek az esküvők között, és mint egy online boltban, kiválaszthatják, hány darab jegyet szeretnének a választott esküvőre, és bankkártyával fizethetik is. Mintha csak színházba készülnének – mondja Orsi.
Csak gondolj bele: amikor nyaralunk, el tudunk menni múzeumba, étterembe, akár egy előadásra vagy koncertre is, de mi a helyzet egy valódi, tradicionális esküvővel? Nem lenne fantasztikus végignézni egy indiai, zsidó vagy mondjuk indonéz lakodalmat, részt venni valakinek ezen a különleges napján és első kézből megtapasztalni a kulturális szokásokat? A Join My Weddinggel ez mind lehetővé válik.” 
Orsi és az ötletadó Márti egy éve találkoztak egy baráti sörözésen Budapesten.
2012-ben egy indiai barátom, akit az egyetemen ismertem meg, meghívott az esküvőjére Indiába. Olyan volt, ahogyan az a nagy könyvben meg van írva: elvittek minket szárit venni, az esküvő napján hajnalban keltünk, hogy a fodrász elkészítse a frizuránkat, az esküvő napokig tartott, showszerű táncokkal, és az indiai hagyományokhoz híven a fő gálavacsorán tízezer vendéggel.”
Mártiban akkor fogalmazódott meg először, hogy a legtöbben egy ilyen kulturális élményt nem tapasztalnak meg, hiszen nincsen Indiában, Tokióban vagy éppen Thaiföldön barátjuk.
Amikor tavaly Orsival a közös barátainkon keresztül megismerkedtünk, és meséltem neki az indiai élményeimről, illetve felvetettem, hogy vajon miért nem lehet esküvőkre jegyet venni, Orsinak felcsillant a szeme. Így született meg a Join My Wedding.
Orsi jelenleg Ausztráliában él és hivatásszerűen is vállalkozások beindításával, mentorálásával foglalkozik. Ő az alapítója az egyik legnagyobb ausztrál startupokat segítő egyesületnek, a Women as Entrepreneurs-nek.
Ausztráliában jól ismert tanácsadó, elsősorban női vállalkozóknak szervez konferenciákat, szemináriumokat, és rendszeresen tart előadásokat különböző eseményeken, képzéseken, és egyetemeken.
Orsi társa, az indiai származású, de szintén Ausztráliában élő Pallavi a Join My Wedding marketingjéért felel, valamint az ő feladata a site megtöltése esküvőkkel.
Az úgynevezett Shared Ecomomy (közösségi gazdaság) koncepciója viharos gyorsasággal ért el sikereket olyan weboldalak formájában, ahol az emberek a saját portékájukat/vagyonukat bocsátják áruba
– fejtegeti Orsi saját üzleti modelljük lényegét, az Airbnb és az Uber hódítását hozva példaként.
A Join My Wedding csapata szenvedélyesen hisz abban, hogy a szerelmes párok is szeretnék megosztani a nagy napjuk élményeit másokkal.
És hogy miért éppen nemzetközi vendégekkel tennék ezt?
A weboldal erre egy hétpontos listával szolgál, egyebek mellett olyan okokat említve, mint az esküvő presztízsének az emelése, új emberek megismerése és az esküvői kiadások egy részének fedezése az eladott jegyekből. 
Jelenleg még csak úgynevezett mintaesküvőket mutatnak be a honlapon, köztük egy törököt. Eszerint Azra és Utku három év ismeretség és egy év jegyesség után kelnek egybe áprilisban, és szeretnék ezt a napot olyan különlegessé tenni, amilyenné csak lehet.
A Join My Wedding honlapján ehhez hasonló esküvői leírásokkal és fotókkal árulhatsz jegyet az esküvődre
Mivel mindketten szeretünk emberekkel ismerkedni és szeretnénk megosztani a hagyományainkat, örömmel látnánk vendégül 10 külföldi turistát az esküvőnkön. A testvéreink vigyáznak majd a vendégekre, elmagyarázva az összes tradíciót a templomtól a partiig
– állítja a példaként szolgáló leírás.
Azra és Utku a minta szerint 600-800 vendéget vár az esküvőre, ahol lesz hennafestés és egy tehenet is feláldoznak majd, amit aztán tradicionális török étel formájában szolgálnak fel mindenkinek, aki arra jár. Egy jegy 200 amerikai dollárba kerül, és nemcsak a teljes esküvőn való részvétel, hanem a szállás két éjszakára is benn van az árban.
És hogy lát-e az oldalban fantáziát egy magyar esküvőszervező?
Micsoda ötlet! Ettől függetlenül nehéz megmondani, hogy a magyar esküvői életre mennyire lesz hatással a kezdeményezés”
– mondja a Bara Wedding tulajdonosa.
Varga Barbara szerint a legtöbb magyar pár még mindig inkább bensőségesen, a szerettei és barátai körében tölti el az esküvő napját.
Persze mint minden, ez is változik – és Magyarországon is egyre több olyan pár van, akik szívesen látnának, akár esküvőjük napján is, külföldi vendégeket. Például a vegyes házasságot kötő párok, akik eleve nyitottabbak, mivel a párjuk miatt már megismernek egy másik kultúrát. Lehetnek olyanok is, akik azért vennék igénybe ezt a kezdeményezést, mert büszkék magyar hagyományaikra és szívesen megmutatnák azt másoknak. A nyitottság mellett persze a praktikum is döntő lehet ebben az esetben. A jegybevételből az esküvői költség egy kisebb része valóban fedezhető. Én mindenesetre ajánlani fogom minden párnak ezt a különleges lehetőséget. 
Persze a magyar startup számára a java még csak most jön, ugyanis egyelőre annyi pénzt fektettek a vállalkozásba, ami a minimális induláshoz szükséges, vagyis a honlapot készítették el.
A belevaló párok jelentkezését még várják, beleértve azokat a magyar házasodni készülőket is, akik szívesen mutatnák meg külföldi turistáknak a magyar lakodalmi tradíciókat (a különleges esküvői helyszíneket, a magyaros menüt a magyar borokkal és persze a pálinkával, a magyar lakodalmas zenét vagy akár a menyasszony rablást és a menyecske táncot is) – és közben még egy kis pénzt is keresnének."
Hungary,2016-01-19,24.hu,https://24.hu/kozelet/2016/01/19/betilthatjak-e-az-ubert-budapesten/,Betilthatják-e az Ubert Budapesten?,"A nemzetközi tapasztalatok alapján aligha. A taxisok a világ számos országában tüntettek a fuvarmegosztó szolgáltatás ellen, de mindeddig kevés sikerrel.					
Hétfőn reggel az Uber ellen tiltakozó taxisok blokád alá vették a Bajcsy-Zsilinszky utat. A sofőrök azt szeretnék elérni, hogy Budapesten tiltsák be a közösségi fuvarmegosztó szolgáltatást, és a magyar hatóságok „oldják meg”, hogy az annak használatához szükséges alkalmazást töröljék az Apple, a Google és a Microsoft webáruházából. Vagy valami ilyesmit.
Az Uber az elmúlt években nagyon népszerű lett Budapesten. Nem véletlenül: a cég jóval olcsóbb tarifával dolgozik, mint a nagy taxitársaságok, ráadásul az utasok az alkalmazás segítségével a sofőröket is minősíthetik és az útvonalat is ellenőrizhetik. Az Uber megállíthatatlannak tűnik: idén januárban már 68 ország 310 városában volt elérhető a szolgáltatás, és a legfrissebb hírek szerint hamarosan elindítják saját légitaxi-társaságukat is.
Szeretném a taxamétert megállítani
Nem a magyar taxisok az elsők, akiknek elegük lett a kompetitív árakkal dolgozó versenytársból. Korábban amerikai, dél-koreai, francia, indiai, német, spanyol és thai kollégáik is megpróbálták betiltatni az Ubert – eddig kevés sikerrel. Nagyon úgy fest, hogy a törvényhozók nincsenek felkészülve a megosztásalapú gazdaság kihívásaira (vö. Airbnb, a szerk.), így a szolgáltatás azoknak az országoknak a többségében is vígan üzemel, ahol papíron már betiltották vagy felfüggesztették a működését.
Ráadásul akkora sikerrel, hogy a Business Insider számításai szerint a cég a maga 62 milliárd dolláros piaci kapitalizációjával ma már olyan patinás óriásvállalatoknál is jóval többet ér, mint a Ford, a General Motors, a Time-Warner vagy a Fox. Komoly tőke- és lobbierőt képvisel tehát, de nem ez az egyetlen oka annak, hogy a dühös pesti taxisok aligha tudják majd Vecsésnél megállítani. Még akkor sem, ha – mint a londoni cabbyk – gyűjtést indítanak a közösségi finanszírozó oldalakon, hogy nagymenő ügyvédek  segítségével perelhessék a céget.
Mégis mozog
A szakemberek szerint a következő évtizedek két meghatározó trendje a sofőr nélküli járművek megjelenése és a „civil autómegosztás” elterjedése lesz. A városlakók egyre környezettudatosabbá válnak, amivel párhuzamosan egyre kevesebben vásárolnak majd maguknak saját autót. Ez tovább növelheti a fuvarmegosztás népszerűségét – ami nem csak az Uberhez hasonló, piaci alapon működő cégeknek kedvezhet, hanem az olyan, a meglévő autóállomány minél jobb kihasználtságát célzó magánkezdeményezéseknek is, mint amilyen például a régóta népszerű telekocsi-rendszer. 
A szakértők többsége egyetért abban, hogy a ma jellemző „egy autó-egy utas” szemléletnek előbb-utóbb változnia kell. Már csak azért is, mert minél kevesebb jármű szaladgál az utakon, annál kevesebb szennyezőanyag kerül a levegőbe, ami a globális klímaváltozás hatásait saját bőrükön tapasztaló városlakók számára is egyre fontosabbá válik. Jó hír a környezetvédőknek – rossz a taxisoknak, hiszen ha valóban így lesz, az tovább zsugoríthatja majd amúgy is egyre szűkösebb piacukat."
Hungary,2015-11-25,24.hu,https://24.hu/kozelet/2015/11/25/hogyan-eljunk-tul-egy-brit-legenybucsut/,Hogyan éljünk túl egy brit legénybúcsút?,"Budapestet elözönlötték a legénybúcsúzó brit fiatalok. De vajon hogyan úszhatjuk meg ép bőrrel és májjal, ha összefutunk velük? Segítünk.					
Az elmúlt években a romkocsmák felvirágzásával és Erzsébetváros diszkont vigalmi negyeddé silányításával párhuzamosan, egyre több olcsó szeszre és kikapós lányokra vágyó külföldi turista jelent meg Budapesten. Köztük a brit legénybúcsúzók is, akik rövid idő alatt különösen üde és terpentinszagú színfoltjaivá váltak a belvárosnak.
Ma már több kapatosan ődöngő szigetországi fiatalt találunk a belvárosban, mint közterület-felügyelőt, parkolóellenőrt, személy- és vagyonőrt, bebazsalygólányt és kitessékelőembert együttvéve
Olyannyira, hogy az élelmes utazásszervezők már külön nekik összeállított programokkal várják őket, egy kortárs képzőművészcsoport pedig pár éve bronz emléktáblát állított az „ismeretlen brit hányásnak”. Nemrég az Airbnb-láz új, miden eddiginél nagyobb lendületet adott a stag party-turizmusnak; ma már több kapatosan ődöngő szigetországi fiatalt találunk a belvárosban, mint közterület-felügyelőt, parkolóellenőrt, személy- és vagyonőrt, bebazsalygólányt és kitessékelőembert együttvéve.
Budapestnek sok csodája van, de a brit legénybúcsúzók nem tartoznak ezek közé. Annak ellenére sem, hogy párnapos ittlétük alatt értékes fontokkal gyarapítják a nemzetgazdaságot és a vendéglátósokat. De vajon hogyan kerülhetjük el őket? És mihez kezdjünk, ha minden óvatosságunk ellenére mégis találkozunk velük? Cikkünkben ehhez szeretnénk ötleteket és tanácsokat adni.
Miről ismerhetjük meg őket?
Első és legfontosabb feladatunk a csatornántúli legénybúcsúzók azonosítása – ami szerencsére viszonylag egyszerű feladat, nem igényel különösebb hírszerzői gyakorlatot. Fő tartózkodási területük az ötödik, hatodik és hetedik kerület. Zömmel itt találhatók ugyanis azok a létesítmények – romkocsmák, bárok, egyéb szórakozóhelyek, hostelek és kiadó lakások –, ahol beszerezhetik a pénztárcájukhoz mérten nevetségesen olcsó alkoholneműket és megpróbálhatják kialudni a másnaposságukat, mielőtt görbe, de tartalmas hétvégéjük végeztével újra repülőre szállnának, hogy elinduljanak a Heathrowra.
Megannyi borostás, MU-pólós, sörszagú Eliza Doolittle, olyan modorral, hogy Higgins professzor sírva adná vissza a diplomáját, ha találkozna velük 
A brit legénybúcsúzók gyakorlatilag mindig csapatosan járnak. Magányos egyedeiket csak akkor figyelhetjük meg, amikor az Andrássy úti házak falánál állva könnyítenek magukon, vagy a közös ivászat végeztével kétségbeesetten keresik a hozzájuk hasonlóan merevrészeg társaikat. Kedvenc közlekedési eszközük a beerbike: ezt a guruló hordót kedvtelve és gyakorta lovagolják meg. Nem véletlen, hogy a négykerekű járgány sok budapesti szemében már-már mitikus jelentőségű tárggyá vált: afféle Kharón ladikjává, amin a savanyú leheletű révész a józanság partjairól az etil-alkohol folyóján keresztül a mámor birodalmába szállítja az utasait.
Az öltözékük is árulkodó. Általában kedvenc csapatuk reklámpólójában feszítenek, esetleg tógában, tütüben, szuszpenzorban, „RIP Brian” feliratú t-shirtben, vagy a Százholdas pagony karaktereinek öltözve – de mindig formaruhában. Már ha van rajtuk ruha egyáltalán. A kezükben üres sopronis kriglit lóbálnak, és legalább egyiküknél biztosan van egy félig leeresztett guminő.
A beszédük is jellegzetes. A humánantropológiával és nyelvészettel foglalkozó kutatók értetlenül állnak a jelenség előtt, de Budapestre érkezve az összes brit ifjú ízes kelet-londoni cockney-t kezd beszélni – függetlenül attól, hogy a West End-ről, Manchesterből vagy éppen Liverpoolból érkezett-e. Megannyi borostás, MU-pólós, sörszagú Eliza Doolittle, olyan modorral, hogy Higgins professzor sírva adná vissza a diplomáját, ha találkozna velük. Mondanivalójukat általában öblös böffentésekkel, illetve a „méjt” (mate, jelentése ez esetben: cimbi, haver, a szerk.) hangzósor sűrű ismételgetésével nyomatékosítják.
Hogyan kerülhetjük el őket?
A válasz adja magát: ha lehet, ne menjünk a romkocsma-övezetbe. Sokszor, sokan és sok helyen megírták már, hogy „a nyolc az új hét” – és csakugyan: az elmúlt években a rosszhírű Józsefvárosban egyre-másra nyílnak a jobbnál jobb helyek, a Horváth Mihály téri Zsiga bártól a Práter utcai Gólyán át a Rákóczi téri Csigáig – hogy csak néhányat említsünk. Külön öröm, hogy a nyolcadik kerületi kocsmák általában barátságosabb árakkal dolgoznak, mint a hetedik kerületiek, ráadásul – mivel nem még nem vették át a Gozsdu udvar környékének uniformizált stílusát – viszonylag könnyű megkülönböztetni őket egymástól. 
Ha pedig beadjuk a derekunkat, és velük iszunk, akkor jobb esetben durva fejfájással, egy kifizetetlen cechhel a zsebünkben és/vagy az ülepünkre tetovált Union Jack-kel ébredünk
Ha halaszthatatlan dolgunk lévén mégsem tudjuk elkerülni a hetedik kerületet, fokozott óvatossággal kell eljárnunk. Semmi szín alatt ne menjünk az éjjel-nappalik és a dohányboltok közelébe; kerüljük a Kazinczy utca, a Király utca és legfőképpen a Gozsdu udvar környékét. Ha mégis találkozunk velük az utcán, próbáljunk bemenekülni a „biztonságos helyek” egyikére – mint a Madách téri Hivatal, a Kazinczy utcai Wichmann vagy a Kis Diófa utcai Kisüzem. Ezekbe a kocsmákba főleg törzsvendégek járnak, ezért a legénybúcsúzók többnyire elkerülik őket.
Mit tegyünk, ha mégis összeakadunk velük?
Sajnos, a legóvatosabb budapestivel is előfordulhat, hogy keresztezi az útját egy csapat brit legénybúcsúzónak. Ilyenkor igyekezzünk megőrizni a hidegvérünket. Bújjunk el a korsónk mögé és nézzünk a lehető legbambábban – még véletlenül se feltételezzék rólunk, hogy beszélünk angolul. Ha ugyanis rájönnek, hogy értjük a nyelvünket, mindenképpen meg akarnak majd hívni minket egy sörre. Vagy ötre. Vagy ötvenre. Márpedig ennek csak rossz vége lehet, mert ha elutasítjuk őket, azt biztosan zokon veszik és kötözködni kezdenek, ha pedig beadjuk a derekunkat, és velük iszunk, akkor:
jobb esetben durva fejfájással, egy kifizetetlen cechhel a zsebünkben és/vagy az ülepünkre tetovált Union Jack-kel ébredünk
rosszabb esetben még jobban berúgnak, és kötözködni kezdenek velünk
Szerencsére, akkor sincs minden veszve, ha kénytelenek vagyunk elfogadni tőlük egy italt. Ilyenkor mosolyogva elegyedjünk szóba velük, és igyunk meg velük egy korsó sört. Ha hőbőrögni kezdenek, vágjuk magunkat vigyázzba, majd harsány „God save the queen!” – kiálltással meneküljünk be a vécébe, és zárjuk magunkra az ajtót. Ha ez sem segít, használjuk az „I have a table at Hooters!” (Foglalt asztalom van a Hooters-ben!) menekülőkifejezést, és mondjuk azt nekik, hogy elvisszük őket a méltán népszerű Liszt Ferenc téri szórakozóhelyre, csak előbb ki kell ugranunk a sarki bankautomatához némi készpénzért. Nyugodt testtartással lépjünk ki a kocsma ajtaján, aztán vegyük fel a nyúlcipőt, és meg se álljunk az első szabad taxiig.
Ha szerencsénk van, nem érnek utol minket és épségben megússzuk az estét."
Hungary,2015-11-15,24.hu,https://24.hu/kozelet/2015/11/15/nem-kell-tomegeknek-az-utcara-kerulniuk/,Nem kell tömegeknek az utcára kerülniük,"Berlin megmutatta, hogyan lehet gátat vetni a dzsentrifikálódó kerületekből kiszorulók lecsúszásának. Eközben Budapesten egyre súlyosabbá válik a lakhatási válság.					
Ahogy arról korábban már mi is írtunk, Budapesten az elszabaduló lakás- és albérletárak miatt egyre súlyosabbá válik és lassan már a középosztálybelieket is komolyan fenyegeti a lakhatási válság. Nem volt ez máshogy Berlinben sem – mostanáig, mert nagyon úgy fest, hogy a városvezetés végre megtalálta a megoldást erre az áldatlan helyzetre.
A Citylab cikke szerint január 1-től jelentősen csökken azoknak a berlinieknek a lakbére, akik a város tulajdonában lévő szociális bérlakásokban laknak. A képviselők úgy ítélték meg, hogy túlságosan megemelkedtek a bérleti díjak, ezért mostantól a bérlők keresetének függvényében fogják megállapítani azokat.
Berlinben Budapesttel ellenétben nagyon sokan – közel kétszázötvenezren – laknak önkormányzati lakásokban. A városnak mintegy 125 000 saját ingatlana van, további 280 000 pedig négy állami cégé – ezekben szintén csökkenteni fogják a lakbért.
Mostantól tehát az alacsony keresettel rendelkező bérlők is megnyugodhatnak: a bérleti díjak szárnyalása miatt nem fognak az utcára kerülni. Sőt, a város további „védett lakóegységek” építését is ígéri; a következő tíz évben harmincezer új szociális bérlakást fognak felhúzni, és az állami cégek is hasonló beruházásokat terveznek.
Elszabadultak a bérleti díjak
Az új jogszabály részleteiről elsőként a Berliner Zeitung számolt be. Mint írták, a legalsó fizetési sávba tartozó emberek lakbére a jövő év elejétől nem haladhatja meg bruttó keresetük egyharmadát, azoknak pedig, akiknek kiemelkedően magas az áram, a víz vagy a fűtésszámlájuk, még kevesebbet kell majd fizetniük.
Ezt a fizetési sávot, persze, elég alacsonyan húzták meg – legalábbis nyugat-európai mércével mérve. A kedvezményes lakbért azok vehetik igénybe, akik nem keresnek többet évi 16 800 eurónál (cca. 5 230 000 forintnál), vagy párok esetében 25 200 eurónál (cca. 7 850 000 forintnál). A döntéshozók a lakások méretét is maximálták: a támogatást csak azok kaphatják meg, akik egyedülállóként legfeljebb ötven, vagy párként 65 négyzetméteres lakásban laknak. A támogatás négyzetméterenként legfeljebb 2,5 euró (cca. 780 forint) lehet. 
Első hallásra furcsának tűnhet (bár a budapesti viszonyokat ismerve, már kevésbé az, a szerk.), hogy miért van szükség egy városban arra, hogy az önkormányzat rendeletben szabályozza a saját tulajdonában lévő lakások bérleti díját. Pedig Berlinben éppen ez a helyzet: az egyébként legjobb és legbiztonságosabb bérleti viszonyokat garantáló szociális bérlakások díja ugyanis általában magasabb, mint a magántulajdonban lévő lakásoké. Egy felmérés szerint 2014-ben négyzetméterenként átlagosan 5,84 eurót (cca. 1820 forintot) kellett fizetni a magánlakásokért és 5,91-et (1840 forintot) az önkormányzatiakért.
Okos megoldás
Ennek a faramuci helyzetnek az oka egy különös finanszírozási megoldás. Berlin korábban lehetővé tette a szociális bérlakások építői számára, hogy a beruházásaikért cserébe viszonylag drágán adják ki az ingatlanokat, amit aztán a rászoruló lakóknak nyújtott támogatással kompenzált. Igen ám, csakhogy később folyamatosan csökkentették a támogatás összegét, miközben megengedték a lakáskiadással foglalkozó cégeknek, hogy lakbéremeléssel pótolják kieső bevételeiket. Mindez idővel ahhoz vezetett, hogy a szegények számára felhúzott lakásokban lakni drága mulattság lett.
Nyilván sokan vannak, akik azt gondolják, hogy a lakásárak elszabadulásának megfékezésére nem a legjobb megoldás az ilyesfajta segélyezés – hiszen komoly terhet ró az adófizetőkre. Nos, tévednek: az új szabályozás ugyanis olyan helyzetet teremt, amelyben a város, mint bérbeadó nem csak kifizeti, hanem a lakbér részeként rögtön be is szedi a támogatást – így tulajdonképpen egyik zsebéből a másikba teszi át a pénzt.
A cél a dzsentrifikáció megfékezése
A támogatottak körét jelentősen bővíti, hogy nem csak azok lesznek jogosultak az önkormányzati apanázsra, akik szociális bérlakásokban laknak. Az állam saját ingatlan- és karbantartó-cégein keresztül a magánpiac egy szép szeletét is birtokolja – közel 280 000 lakást, amelyek számát az új törvény értelmében tíz év alatt négyszázezerre kell növelniük. És ennek a négyszázezer lakásnak az 55 százalékát olyan, alacsony keresetű bérlőknek kell majd kiadniuk, akik maguk is jogosultak lesznek a lakbér-támogatásra. 
A berlini vezetés azt szeretné elérni, hogy a város belső kerületeiben tarthassa a szegényebb, rétegeket – és ezzel visszafogja valamelyest az egyre erőteljesebbé váló dzsentrifikációt. Azt a jelenséget, amelyet az utóbbi években Budapest hetedik-nyolcadik kerületében is tapasztalhatunk, és ami hosszabb távon ahhoz vezethet, hogy a külvárosokon kívül mindenhol kifizethetetlenül magassá válnak az albérlet- és ingatlanárak.
Berlinben szerencsére rájöttek, hogy a dzsentrifikáció következtében tömegek szorulhatnak ki a jó munkalehetőségekkel kecsegtető belső kerületekből: válhatnak munkanélkülivé, és így előbb-utóbb a társadalom peremére szorult, szociálisan végleg leszakadódó polgárokká.
Budapesten sajnos kevésbé jó a helyzet. Az itteni városvezetés még nem ismerte fel, hogy milyen szociális katasztrófát idézhet elő ez a folyamat. Vagy, ha fel is ismerte, nemigen törődik vele."
Hungary,2015-09-28,24.hu,https://24.hu/kozelet/2015/09/28/gyertek-ide-tahok-itt-lehet-beerbike-on-uvoltozni/,"Gyertek ide tahók, itt lehet beerbike-on üvöltözni!","Kilométerekről hallható üvöltéssel és vegyes sör-hányás szaggal egyszer csak beáll a piroshoz a beerbike, majd a lámpa zöldre vált, és tíz torokból harsan fel valamilyen liverpooli vagy southamptoni induló.					
ÉÉÉÁÁÓÓÓÁÁJJWÚÚDDÁÁÁÖÖÖBLOÁÁÉÉÉ!!=!!%6/%!!!%76!!!
Jómagam is szoktam iddogálni egyébként. Tántorogtam már hazafelé a Mátra borozóból és igen, ültem már sörbringán, angolos nevén beerbike-on. Egyszer kipróbáltam, de nem életem végcélja, hogy újra ott támaszkodjak, csapoltassam a sört és tekerjek egy pedált, aminek látszólag semmi értelme: ha nem tekerem, akkor is gyökkettővel haladunk az Andrássyn.
A fenti idézetet amúgy egy random angol legénybúcsús bagázstól vettem, amelyik elindult a bulinegyedből (Erzsébetváros, az meg mi a tököm?!), hogy körbetekerje és körbehányja a belvárost, hogy az igazán méltó legyen az UNESCO Világörökséghez.
A pillanat, amikor valamelyik shot-kocsmából kikászálódik, Tony, Patrick, Phil, John, George és Matthew, majd a vőlegény Daviddel (aki még józanul sem tudta pontosan, épp Prágában vagy San Franciscóban van-e) felkászálódnak egy ilyen beerbike-ra, az csodálatos.
Elindul az eszetlen veretés, az éjjóóéjjóóózás, mint az Éden Hotel régi főcímdalában, és ezek az arcok azt hiszik, most beletaposnak a pedálba és részegen 50 km/órával végigzúznak a városon. Az egy dolog, hogy az ittas vezetést karcoló dolgot engedi a rendőrség, de az egész züllöttséges-fertős-üvöltözős-hőzöngős istennyilát vidáman nézi végig Terézváros is.
Persze alapvetően nem magukkal a beerbike-okkal van a gond, hanem azzal, hogy Budapest az utóbbi években egy gigantikus partiplacc, hostel és a piások Dismalandje lett, ahol pár év alatt a sokszorosára drágultak az albérletárak az Airbnb miatt, és a BKV járművein a belvárosban lassan alig hallani magyarul beszélő embert.
A beerbike tehát egy újabb tünete annak, hogy Budapest egy élő és lüktető fővárosból a vékonyabb bukszájú nyugati turisták pia-vidámparkja lett, de ez már egy újabb cikk témája lehetne. És lesz is."
Hungary,2015-09-05,24.hu,https://24.hu/kozelet/2015/09/05/a-menekultek-es-az-orszagimazs/,A menekültek és az országimázs,"A kormány igyekszik megnyugtatni a turistákat: Budapest a menekülthullám ellenére biztonságos város. A baj csak az, hogy a nyugatiak nem a „migránsok” miatt hanyagolják az országot – hanem azért, mert egyre rosszabb a hírünk a világ civilizáltabb felén.					
Az MTI pénteki híre szerint a Magyar Utazási Irodák Szövetsége (MUISZ) jelezte, hogy a „menekültügyi helyzet miatt” a külföldi utasok és turistacsoportok sorra mondják le magyarországi látogatásaikat. A szervezet arra kérte Szijjártó Péter külgazdasági és külügyminisztert, tegyen róla, hogy a külföldön megjelenő hírek mellett tudatosítsák: „Magyarország változatlanul biztonságos úti cél”.
Szíjártó Péter ugyan nem ért rá, hogy személyesen kezelje ezt a nyilvánvalóan roppant súlyos válsághelyzetet, de a kormány bürokráciacsökkentő törekvéseinek hála, épp elég szabadon rendelkezésre álló fehérgalléros – oppardon, szürke zakós – van a kormányban, akik bármikor ugraszthatók, hogy kiálljanak a sajtó elé és elszavalják a kötelezőt.
Forrás: Boris Roessler/DPA
Ezúttal Ruszinkó Ádámra, a Nemzetgazdasági Minisztérium (NGM) turizmusért felelős helyettes államtitkárára esett a választás, aki a budapesti Bazilika előtt rendezett sajtótájékoztatóján elmondta, az ország továbbra is biztonságos, a hatóságok urai a helyzetnek. Mint hozzátette, ugyan rövid idő alatt nagyszámú menekült érkezett az országba, de ők a turisztikai célpontoktól messze, a pályaudvarokon táboroznak; a közúti közlekedés fennakadásoktól mentes, ahogy a vasúti is – igaz, a nyugatra utazóknak azzal az apró kellemetlenséggel számolniuk kell, hogy mivel a MÁV momentán nem indít közvetlen vonatokat Ausztriába, Hegyeshalomnál át kell szállniuk egy másik szerelvényre.
„Please follow the red umbrella!” – amíg az igen tisztelt Dollárpapa és Eurómama a Deák tér-Kossuth Lajos tér- Halászbástya útvonalon közlekedik, nem eshet bántódása
Az idelátogatók tehát megnyugodhatnak: Budapest turisztikailag frekventált helyein nem vagy csak elvétve fordulnak elő „migránsok”. A várban, a Duna-korzón meg a Costesben például egyetlen egyet sem láttak, és arról sem érkezett jelentés, hogy dühödt szírek, afgánok vagy eritreaiak vertek volna szét egy hetedik kerületi stag-partyt. „Please follow the red umbrella!” – amíg az igen tisztelt Dollárpapa és Eurómama a Deák tér-Kossuth Lajos tér- Halászbástya útvonalon közlekedik, nem eshet bántódása. Ha meg olyan hülye, hogy a képeslap-Budapest helyett a valódi Budapestre kíváncsi, és szívesen beülne mondjuk egy nyolcadik kerületi kiskocsmába, hát magára vessen. Menjen inkább a Mátyás pincébe vagy a Váci utcai turistatejeltetőkbe, ott személyesen Rogán Antal fogja szavatolni a biztonságát.
Forrás: Boris Roessler/DPA
A MUISZ és az NGM kommunikációs üzenete persze, egyértelmű: ide jönnek ezek a fekete, barna meg bézs színű emberek jatagánnal a fogaik között, hogy elvegyék a munkánkat, megbecstelenítsék a lányainkat, kiirtsák a teljes magyar sertésállományt, felrobbantsák a német megszállás áldozatainak emlékművét – és tönkretegyék az országimázst. Nyilvánvaló, hogy az Iszlám Állam kottájából játszanak: céljuk, hogy fondorlatos módon, a puszta jelenlétükkel megroppantsák a nemzetgazdasági szempontból kiemelten fontos turisztikai iparág gerincét, hogy aztán egyetlen gyilkos rohammal, a kellő költségvetési források hiányában meggyengült, laptop, presszógép, mikrohullámú sütő és mobilklíma nélkül maradt, dobói értelemben vett magyar hősök ellenállását leküzdve visszafoglalhassák a Gül Baba türbéjét.
Céljuk, hogy a laptop, presszógép, mikrohullámú sütő és mobilklíma nélkül maradt, dobói értelemben vett magyar hősök ellenállását leküzdve visszafoglalhassák a Gül Baba türbéjét
A kedves potentátok újabb kommunikációs zsonglőrmutatványában nem az a legszomorúbb, hogy megint egyszer bebizonyították: a lehető legnagyobb közönnyel, érzéketlenséggel és cinizmussal viszonyulnak azokhoz az emberekhez, akiknek a polgárháború vagy a terror elől menekülve el kellett hagyniuk a hazájukat. Még csak nem is az, hogy a jelek szerint „turisztikai szakember” létére egyikük sem járt még olyan, az odalátogatók számát tekintve meglehetősen sikeres városokban, mint Róma, Isztambul, Berlin vagy Párizs– amelyekben egy álmos péntek délutánon több fekete, barna és bézs embert láthat az egyszeri turista, mint a Keleti pályaudvar tranzitzónájában.
Forrás: Boris Roessler/DPA
Hanem az, hogy – ahogy az a külföldi sajtó elismert orgánumainak, köztük a New York Times és a Guardian tudósításaiból is kiderül – felkészületlenségükkel, arroganciájukkal és a belpolitikai haszonszerzésre irányuló, embertelen politikájukkal éppen ők ártanak a legtöbbet az országimázsnak. Nem véletlen, hogy jó érzésű, az országra és annak kultúrájára valóban kíváncsi nyugat-európai vagy amerikai manapság nem szívesen jön hozzánk. Marad a piros esernyő, a katasztrófaturisták és a brit legénybúcsúztatók – de ők is csak azért, mert a beindult az Airbnb, olcsó a sör a Kazinczy utcában és a migrációs nyomás ellenére zavartalanul üzemel a Liszt Ferenc téri Hooter’s."
Hungary,2021-11-15,24.hu,https://24.hu/szorakozas/2021/11/15/bank-oroksegnek-velt-teves-utalas-110-ezer-font-levonas-barclays-norfolk-anglia/,"Először megnyugtatta a bankja, hogy a számláján megjelenő milliókat örökölte, majd jött a feketeleves","A brit férfi többször is jelezte a pénzintézetének a számláján megjelenő nagy összegű utalásokat, de megnyugtatták, hogy csak örökölte, majd miután elköltözött és felújításba kezdett, visszavették az egészet.					
Az angliai Norfolkban élő 54 éves Russell Alexander először nagyon meglepődhetett, majd nagyon örülhetett a váratlan szerencséjének, de a váratlan fordulatokban hemzsegő története újabb váratlan fordulatot vett.
A férfi bankszámláján – 2020. december 29-től kezdve – több alkalommal is nagy összegek landoltak, volt, hogy egyszerre akár 50 ezer font, azaz közel 21,5 millió forint, amiről tudta, hogy nincs rendjén, ezért jelentette a váratlan utalásokat a bankjánál. A Barclays munkatársai először nem válaszoltak neki, majd megnyugtatták, hogy örökségről van szó, ezért megtarthatja a számláján indokolatlanul felgyülemlő pénzt.
Végül összesen 110 ezer fonttal, azaz több mint 47,3 millió forinttal lett gazdagabb, de a könnyű pénznek nem örülhetett túl sokáig.
A Metro beszámolója szerint ugyanis kilenc hónappal az első utalás után a Barclaysnél belátták, hogy hiba csúszott a gépezetbe, és levontak a számlájáról minden pénzt, ami jogosulatlanul került oda – plusz 6 ezer font (2,5 millió forint) extra költséget is.
Alexander azt állítja, hogy most egy félig romos, fűtés nélküli otthonban kell élnie, és nem maradt pénze a problémák megoldására.
A Barclays pedig elismerte, hogy a pénzt egy másik személy utalta át Alexander  számlájára tévedésből, és azt is: „tévesen azt a tájékoztatást adták, hogy megtarthatja a pénzt”.
Alexander elmondása alapján a Barclays 500 font (215 ezer forint) kártérítést ajánlott fel neki bocsánatkérésként, ami őt „teljesen felháborította”.
40 éve hűséges ügyfél vagyok, és kétszer is határozottan azt állították, a pénz az enyém, és elkölthetem
– írta le a helyzetet, majd hozzátette, a tervei szerint a házból szállást faragott volna, amit az Airbnb-n tervezett meghirdetni, de most évekig dolgoznia kell, hogy megkeresse a házra és az átalakításra szánt pénzt.
Első alkalommal 30 ezer fontot (12,9 millió forintot) utaltak a számlájára tavaly december végén azzal a megjegyzéssel, hogy „utolsó anyunak”, amit ő nem tudott mire vélni, ezért jelezte is a dolgot a Barclaysnek, de a bank online ügyfélszolgálatától nem érkezett válasz. 
2021. január 15-én újabb 30 000 fontot – és egy 777 fontos (334 ezer forintos) bónuszt – kapott rejtélyes módon, amikor úgy döntött, felhívja a bankot.
Alexander azt állítja, néhány héttel később egy banki alkalmazott felhívta őt azzal, hogy az átutalások közvetlen örökösödési kifizetésnek tűnnek számára, és elköltheti a pénzt.
A férfi és menyasszonya június 23-án költözött be a felújítandó házba, miután eladták hétágyas panziójukat, és bele is fogtak az a munkálatokba.
Augusztusban aztán újabb 50 ezer font (21,5 millió forint) landolt a számláján, szeptemberben pedig az is kiderült, honnan származik a pénz. Alexandert egy korábbi vállalkozásának az egyik ügyfele azzal hívta fel, hogy ő volt figyelmetlen utaló, mire a megdöbbent Alexander azonnal értesítette a bankját erről az információról, a Barclays munkatársai pedig elismerték a hibát.
Végül az első utalás után napra pontosan kilenc hónappal, szeptember 29-én végül levonták a pénzt a férfi számlájáról.
Semmi értelme nem volt, amikor a pénz csak úgy megérkezett, de kétszer is ellenőriztem a bankkal és egy könyvelővel – és mind azt mondták, költsem el.
Szétszedtem a házat, és azt terveztem, hogy a pénzből rendbe teszem, de most visszavették a pénzt, és egy romos ház egyik szobájában kell élnem. Hetek óta álmatlan éjszakáim vannak emiatt. Nem tudom, mi a baj a Barclaysszel. Így nem lehet bankot vezetni. Felháborító, hogy így bánnak a hűséges ügyfeleikkel. 40 éve bankolok náluk. Miután kilenc hónapig hamis reményt keltettek bennem, az 500 fontos kártérítésük teljes mértékben sértő. Évente több milliárd fontot keresnek. Kilenc hónapig ült ott a pénz, és azt mondták, ha elköltöttem volna, nem tudnának semmit sem tenni, de mivel nem költöttem el, visszavették” – fakadt ki a pórul járt Alexander.
A Barclays szóvivője azt mondta, hogy a bank „sajnálja”, ami a férfival történt, majd hozzátette: nyilvánvaló számukra, hogy a pénz feladója az online fizetési utasítások kitöltésekor nem a megfelelő címzettet választotta ki a kedvezményezettek listájáról, és amikor ez kiderült, akkor le is vonták a pénzt Alexander számlájáról. Azt is elismerte, a férfit tévesen tájékoztatták úgy, hogy a pénz az övé, és elköltheti.
A 6 ezer fontos büntetés kiszabásáról pedig úgy nyilatkozott, hogy hiba volt, és vissza is utalják a pénzt a pórul járt férfinek, csak hogy némi öröm is legyen az ürömben."
Hungary,2021-11-06,24.hu,https://24.hu/kultura/2021/11/06/a-hakni-vege-dokumentumfilm-verzio-filmfesztival-kritika/,"Nem jó, ha ott van a főnököd a zsebedben","Tökéletes másodállás, kényelmes, ráadásul bosszantó főnök és kötöttségek nélkül. Az utóbbi évtizedben a munkaerőpiac újdonsága az úgynevezett haknigazdaság, amelynek keretein belül különösebb nehézség nélkül lehet bárkiből futár, sofőr vagy épp mesterségesintelligencia-edző. A hakni vége című dokumentumfilm a jelenség nem is olyan rejtett árnyoldalát mutatja be, azt, miért nem jó főnök egy algoritmus, és mit jelent, ha deaktiválnak.					
„Kérlek, adj jó értékelést” – kántálja egy szakasznyi kínai biciklifutár közösen, mintha egy láthatatlan istenhez fohászkodnának. Ugyan valóban láthatatlan, isteni jellege azonban nincsen azoknak az algoritmusoknak, amelyeket igyekeznek az imával jobb belátásra bírni. Mégis ettől függ több millió ember számára a megélhetés, a felhasználók által adott értékelés ugyanis felér egy önéletrajzzal, a telefon a biztos megélhetéssel. Ha elesnek a biciklivel, elsőként az ételt védik, nehogy lepontozzák őket. Nem, ez nem egy Black Mirror-rész, hanem A hakni vége című dokumentumfilm, amelyet a Verzió Filmfesztiválon láthat először a hazai közönség.
Shannon Walsh kanadai rendezőnő fejében még azelőtt szöget ütött a platform alapú munkaerőpiac kizsákmányolásának problematikája, hogy a koronavírus elhozta volna a nagy futárforradalmat. A hakni vége forgatása közvetlenül a koronavírus előtt, 2019 decemberében fejeződött be, amikor még senkinek fogalma sem volt arról, hogyan fogja átrajzolni a munkaerőpiacot a járvány. Bár a pandémia hatása a film végén kap néhány felvételnyi helyet, a fókuszban az az új gazdasági rendszer áll, amely az elmúlt évtizedben sokakat felemelt, majd kizsigerelve ejtett vissza a realitás talajára.
A film az úgynevezett gig economyt állítja pellengérre, amelyet nagyjából haknigazdaságnak lehet fordítani. Olyan, platform alapú gazdaság ez, ahol a munkaerő jellemzően digitális felületeken keresztül szerződik alkalmi munkákra. Az ezt igénybe vevő cégek szolgáltatásait valószínűleg mindannyian használtuk már, ha Ubert hívtunk, ételt rendeltünk vagy Airbnb-n keresztül vettünk ki lakást. A filmben bemutatott Amazon Mechanical Turkje is ide tartozik, amely az egész gig economy legmélyebb verme lehet. Az Amazon által 2005-ben elindított, Kempelen Farkas sakkozógépéről elnevezett szolgáltatás ugyanis az úgynevezett crowdsourcingon alapul, azaz online közvetít tömeges munkaerőt olyan cégek számára, amelyek emberi intelligenciát igénylő munkát kínálnak. Ez a gyakorlatban annyit jelent, hogy olyan munkákért kínálnak pénzt, mint a mesterséges intelligencia betanítása például képfelismeréssel, adatrögzítés, szövegek korrigálása és hasonló, leginkább repetitív munkák. Cserébe viszont csak egy laptop kell hozzá, és otthonról végezhető, amely sok ember számára vonzó.
Verzió FilmfesztiválA haknigazdaság nemcsak emiatt tűnhet első blikkre a modern kor csodálatos vívmányának: kényelmes, mindig van munka, a rugalmasság miatt tökéletes kiegészítése a főállásnak, ráadásul nem kell sem a munkatársakkal, sem a főnökkel érintkezni. A film elején több megkérdezett is olyan lelkesen sorolja az előnyöket, mintha csak egy Uber-promófilmet néznénk. Egy családanyának tökéletesen jött a sofőrködés az állása mellé, hisz így anyagi biztonságban tudhatja a családját. Egy bevándorló boldogan meséli, hogy legalább így egy kalap alatt gyakorolhatja az angolt és kereshet pénzt. A floridai börtönviselt például azért költ inkább a munkaeszközének számító laptopra, mint ruhára, mert büntetett előéletével és arany fogaival – amitől nem hajlandó megválni – egy személyes állásinterjún vélhetően az előítéletek miatt nem jutna el a második kérdésig. Így viszont esélyt kap a pénzkeresésre, és él is vele. 
Aztán behatóbban megismerjük a néhány kiválasztott haknimunkás sorsát négy különböző kontinensről, és lehull a lepel az elsőre kecsegtetően hangzó, ám belülről rohadó lufiról, amely előbb vagy utóbb ki fog pukkanni.
Nem kirúgnak, deaktiválnak – hangzik a már-már scifit idéző szleng arra vonatkozóan, hogy mi számít ebben a főnök és rendes munkaszerződés nélkül világban elbocsátásnak.
Mindehhez azonban elég egy kilötyögtetett kávé vagy néhány perc késés egy házsártosabb megrendelőnél, és máris elindul lefelé az illető értékelése, jön a dominóeffektus – hisz nem ülünk be olyan sofőr mellé, aki kapott néhány rossz értékelést –, így veszíti el egy olyan ember a megélhetését, aki vélhetően nem jókedvéből ment futárnak. Mintha az a Black Mirror-epizód elevenedne meg, amelyben az online értékelések határozzák meg az embereket.
A legtöbb kritikát az Uber kapja: az utazásmegosztó szolgáltatás kezdetekben nagyon kedvező feltételekkel csábította magához a sofőröket, aztán szépen lassan addig emelte a díjakat, hogy a filmben megszólaló sofőrök véleménye szerint ma már több hátránya van Uber-sofőrnek lenni, mint előnye. Erős pillanata a filmnek, amikor az egyik édesanya sírva panaszolja, hiába sofőrködik ugyanannyit, most már azt sem engedheti meg magának, hogy a távol élő szüleit meglátogassa. Jól mutatja a dolgozók egyre erősebb lázadozását, hogy párhuzamosan követi egy párizsi és egy San Franciscó-i sofőr, illetve futár fellépését is a cégek ellen. A párizsi futár egy kollégájuk súlyos balesete miatt vonult a Deliveroo kapujába, míg az Amerikában élő bevándorló az Uber elé vonult ki egy egész dudáló kocsihaddal.
A hakni vége szerencsére nem a két végletből gyúr össze egy leegyszerűsített tanulságot: a jóságosnak tűnő óriáscégek végül úgyis mindig kizsigerelik a szegény embereket. A film több olyan sorsot is bemutat, akiknek a társadalom perifériájára szorulva nincsen túl sok egyéb lehetőségük a pénzkeresésre. 
Ilyen a Párizsban ételfutárkodó afrikai bevándorló, aki szerint papírok nélkül esélye sincsen más munkát találnia, ezek a cégek azonban boldogan alkalmaznak bárkit, sőt, a film alapján úgy fest, hogy nagyban támaszkodnak a társadalom ezen rétegére, hiszen úgyis lesz, aki elvégzi ezt a munkát kevés pénzért, ha pedig nem válik be, könnyedén pótolható. De még kivándorolni sem kell ahhoz, hogy más óriáscégek megtalálják a viszonylag olcsó munkaerőt: az egyik nigériai megszólaló szerint Afrikában kifejezetten vonzó pénzkeresési lehetőségnek tűnik az online munka. 
A jelenség egyik leágazása, az extrém konzumizmus meglehetősen lehangoló, ám tagadhatatlanul látványos szimbólumaként szolgálnak a kínai biciklitemetőkben készített felvételek. Kína több városában állnak óriási hegyekben a kidobott színes biciklik, a kerekek és kormányok végeláthatatlan erdeje szinte üvöltenek azokért a drónfelvételekért, amelyeket a film meg is ad a nézőknek. Az országban még 2017-ben robbant nagyot a közösségi biciklizés, a sikeren felbuzdulva sorra árasztották el a cégek biciklikkel az utcákat mindenféle szabályozás és megfelelő infrastruktúra nélkül. A lufi rendkívül hamar durrant ki: a meghozott szabályozások miatt sorra mentek csődbe a cégek, az utcákon szanaszét hagyott bringák pedig a biciklitemetőkben végezték.
Verzió FilmfesztiválA haknimunkásokat persze senki sem fogja csinos kupacokba hányni, amint kidurran ez a lufi, ám a film enélkül is vészjósló képet fest arról a több millió, ilyen körülmények közt dolgozó ember jövőjéről, akiknek bármikor kicsúszhat a lábuk alól az a sokszor így is ingatag anyagi biztonság, amelyet a platformgazdaságban működő cégek nyújthatnak. A film záró képsorai már a koronavírus kezdeti hónapjait mutatják, amely kissé kilóg a filmből, hisz jól láthatóan csak néhány felvétellel toldottak hozzá a filmhez, komolyabban megfogalmazott üzenet nélkül. Holott a legérdekesebb kérdés épp az lenne, miként változott a helyzet abban a másfél évben, amikor sorra veszítették el az emberek a munkájukat, ráadásul mindenki szobafogságra lett ítélve? A pandémia vélhetően meghozta a tökéletes közeget a haknigazdaságok térnyeréséhez, és azt is bebizonyította, hogy még bőven nem tartunk a hakni végén, sőt, ha valami, ez a téma egészen biztosan megérne egy folytatást, alapanyag ugyanis biztosan lesz hozzá.
A hakni vége a Verzió Filmfesztivál programjában látható.
A hakni vége (The Gig’s Up), 2021, 88 perc."
Hungary,2021-10-31,24.hu,https://24.hu/fn/gazdasag/2021/10/31/duna-house-alberletarak/,A Duna House szerint idén már nem lesz változás az albérletárakban,"Bár az albérletpiacon szinte mindenki az őszi, egyetemi szemeszter kezdésével a diákok és a külföldiek érkezésétől várta a fellendülést, a változás elmaradt. A Duna House Home Management elemzése szerint az árak stagnálása mellett van tér a további növekedésre a kínálati piacon, van miből válogatniuk az érdeklődőknek. A várakozások szerint azonban nagyobb mozgás már nem lesz az árakban, a jelenlegi helyzet stabilizálódhat és kitarthat a következő időszakra.
A társaság közleménye szerint tavalyhoz képest ősszel 2-3 százalékos áremelkedést tapasztaltak az albérletpiacon Budapest belvárosában, miközben 2019-ről 2020-ra 30-50 százalékos volt a visszaesés.
Kétszery Zsuzsanna, a Duna House Home Management üzletágának vezetője a közlemény szerint elmondta, a hosszú távra kiadott ingatlanoknál volt kisebb mértékű a csökkenés, a nagy vesztesek az Airbnb lakások tulajdonosai voltak, akik elvesztették bevételi forrásaikat, ezért inkább eladták befektetésüket, vagy tartós kiadásra váltottak át.
A budapesti belvárosi albérletpiac két legfontosabb szereplője a külföldi turisták és diákok voltak, a két csoport a bérlők körülbelül 80 százalékát tette ki az elmúlt években, mára azonban jórészt szinte teljesen eltűntek a bérlők közül. Az albérletpiac újbóli fellendülését az egyetemi ponthatárok kihirdetésétől várták a bérbeadók: bár az idén közel 76 ezren jutottak be a felsőoktatási intézményekbe, az albérletekért folytatott roham elmaradt, mivel a diákok jó része inkább ingázik.
Az elemzés szerint, ha lassan is, de kezdenek visszatérni a piacra a külföldiek: a tavalyi adatokhoz viszonyítva 10 százalékkal több a külföldi érdeklődő az albérletekre, de még így is maximum 5-10 százalékos a részük a keresők körében.
Kétszery Zsuzsanna a bérleti díjakkal kapcsolatban kiemelte: a városok és kerületek között is jelentős lehet az árkülönbség. A főváros a legdrágább az átlagos, havi 150-165 ezer forintos bérleti díjakkal. Az egyetemistáknak megfelelő belvárosi stúdiólakások – minőség függvényében – azonban már havi 80-110 ezer forintért is kivehetők, az egyhálószobás ingatlanok kezdő bérleti ára pedig 110-140 ezer forint között mozog, és mintegy 30 ezer forinttal nő szobánként nagyobb lakás esetén.
Az adatok szerint a legtöbb, hallgatók által kedvelt nagyvárosban átlagosan 100-135 ezer forint között vannak a költségek havonta.
(MTI)"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2021-10-27,24.hu,https://24.hu/otthon/2021/10/27/ingatlanpiac-alberletpiac-nyari-roham-elmaradt/,"Elmaradt a roham az albérletpiacon, így alakulnak az árak","A koronavírus-járvány miatt nyáron nem volt a korábbiakhoz hasonló roham az albérletpiacon, a széles kínálat és az eddigieknél alacsonyabb kereslet miatt az érdeklődők akár napokig is gondolkodhattak egy bérleti szerződés aláírásán. Gadanecz Zoltán, a GDN Ingatlanhálózat alapító-tulajdonosa arról beszélt, mivel a turisták száma csak fokozatosan nő és az Airbnb-re alapozó lakástulajdonosok egy része sem tért még vissza a rövidtávú ingatlankiadásra, az albérletárak sem szöktek az egekbe és jóval elmaradunk a 2019-es csúcstól.					
Az albérletpiacra hosszú évekig egyfajta szezonalitás volt jellemző, a késő nyári időszakban a nagyvárosokba be- és visszaköltöző egyetemisták felfelé húzták az árakat, mivel egyszerre tízezrek támadták le a bérelhető ingatlanokat.
Gadanecz Zoltán, a GDN Ingatlanhálózat alapító-tulajdonosa arról beszélt, tapasztalataik szerint idén a járvány kiszámíthatatlansága miatt nem minden hallgató vágott bele a hosszú távú lakásbérlésbe, és inkább alternatív megoldásokhoz nyúltak. Ennek az lett az eredménye, hogy míg korábban percek alatt dönteni kellett egy-egy jó albérlet megszerzéséhez, most akár több nap gondolkodási idő is rendelkezésére állt az érdeklődőknek.
A pandémiát megelőzően azért szálltak el az albérletárak, mert rengetegen az Airbnb-s lakáskiadásban gondolkoztak, ezzel pedig az egész piacot átalakították. Ahogy megjelent a koronavírus Magyarországon, úgy tűntek el a turisták és óriási kínálat keletkezett, ami értelemszerűen árcsökkenést eredményezett. De sokan még mindig nem tértek vissza a rövidtávú ingatlan-bérbeadáshoz
– magyarázta.
Megérdemelte a korrekciót az albérletpiac
A szakértő szerint hazánk jó irányt vett az elmúlt hónapokban, és a környező országokhoz viszonyítva kényelmesebb nálunk turistának lenni. Nincs maszkviselési kötelezettség, sem egyéb drasztikus korlátozás, aki pedig nem fél annyira a vírustól, szívesebben utazik egy kevesebb korlátozást alkalmazó országba. Budapest ráadásul népszerű célpont, hiszen koncentráltan vannak látványosságaink, ami globális szinten is ritka.
A vendégéjszakák száma ezzel együtt sem igazán magas, vagyis az Airbnb sem éli újra a fénykorát. Ennek következménye, hogy több a hosszú távra kiadó ingatlan, ami szinten tartja az árakat.
Gadanecz Zoltán felhívta rá a figyelmet, két éve még a fizetésekhez mérten kiemelkedően magasak voltak Magyarországon az albérletárak, ezért némi korrekció ráfért már erre a piacra. Hozzátette, még mindig sehol nem vagyunk a járvány előtti szinthez képest.
Példaként említette, hogy míg egy átlagos, kétszobás lakás bérleti díja Budapesten havonta 160 ezer forintra is rúgott 2020 legelején, mára ezek 100-110 ezer forint környékére visszaestek és minimális emelkedéssel még mindig 120 ezer forintért elérhetők. És egyelőre nem is valószínű, hogy egyhamar a csúcsokat fogják majd veszélyeztetni, zárta szavait a GDN Ingatlanhálózat alapító-tulajdonosa."
Hungary,2021-10-27,24.hu,https://24.hu/elet-stilus/2021/10/27/lanybucsu-tanc-video-lampa-szettor/,"Komoly árat fizetett azért, mert szexi táncot akart lejteni","Fájhat a fejének és a zsebének is.					
Egy dj töltötte fel a Twitterre azt a videót, ahol egy lánybúcsún, egy asztalon szexisen táncol egy nő. Vagy legalábbis rázza a fenekét.
Olyan hevességgel teszi mindezt, hogy négykézláb állva, nem látta, hogy mikor a fejét hátralendítette, ezer darabra törte a diszkógömbhöz hasonló lámpatestet.
Megunhatatlan.
A girl from a hen party who came to drag brunch today showed us this video from their air bnb last night and I’ve watched it 763,876 times and I am deceased deceased deceased pic.twitter.com/5q6HDYEFd5
— WayneDavid (@WayneDavid81) October 23, 2021
A dj, Wayne David is azt írja, hogy a szerencsétlenül járt nő mutatta meg neki a lánybúcsú után egy drag brunch-on a videót, amit azóta már 763876-szor látott.
A lánybúcsú egy Airbnb-ben volt, a cégnek nincs egyértelmű szabályozása, hogyha valami eltörik, akkor a vendégnek ki kell-e fizetnie, illetve, hogy mekkora összeget. Mindenesetre, egy kommentelő a Twitteren
egy olyan képet mutatott, amely szerint egy ilyen függőlámpa 925 dollár, azaz csaknem 300 ezer forint.
De azért a videón nem látszik teljesen jól, tényleg ugyanarról a modellről van szó."
Hungary,2021-10-11,24.hu,https://24.hu/fn/gazdasag/2021/10/11/erdemes-e-garazsba-fektetni-a-penzunket-x/,Érdemes-e garázsba fektetni a pénzünket? (x),"A járvány gazdasági hatásait megtapasztalva sokunkat elgondolkodtat, hogyan őrizhetnénk meg pénzünk értékét. Az ingatlanbefektetés jó választás lehet, de mi a helyzet, ha csak néhány millió forinttal rendelkezünk. Ilyen esetben a garázs vásárlás jó választás lehet, cikkünkben áttekintjük ennek részleteit!					
A járvány gazdasági hatásai miatt egyre többen gondolkodunk azon, hogyan tudjuk értékálló módon befektetni pénzünket. Azonban kevesek bankszámláján van több tízmillió forint, így joggal vetődik fel a kérdés, hogy milyen alternatívák vannak, ha ennek ellenére ingatlanba szeretnénk fektetni a pénzünket.
Mivel az ingatlanárak már évek óta az eget verdesik, ezért a kisbefektetők egyik lehetséges opciója a garázs. Mielőtt még megnéznénk, hogy vajon megéri-e a titkos favoritba fektetni a pénzünket, tekintsük át röviden, hogyan rajzolta át a járvány az ingatlanpiaci trendeket, hiszen mindez befolyással volt a garázs árakra is.
Az ingatlanpiac jelenlegi helyzete, és a járvány hatásai
Az ingatlanárak folyamatos növekedése már évek óta tart. Kirobbanó növekedésről nagyjából 2016 óta beszélhetünk, azonban a 2020-as, 2021-es év több szempontból is hozott érdekességeket.
Nem lehet ugyanis szó nélkül elmenni amellett, hogy a koronavírus-járvány milyen hatást gyakorolt az ingatlan piacra. A járvány terjedésével és az ezzel járó bezártsággal felértékelődtek a zöldövezeti családi házak, elsősorban a tóparti ingatlanok és az újépítésű lakások. Az újlakás-árak az év előző időszakához képest 11%-kal emelkedtek, és bizony nem csupán a lakhatási, hanem a befektetési célú ingatlanvásárlók is feljebb srófolták az árakat.
A fővárosi használt lakások árai stagnáltak vagy kis mértékben csökkentek. Egy használt lakás most, Budapesten átlagosan 34,4 millió forintba kerül, míg egy új lakás átlagosan 46 millió forint.
A befektetési célú ingatlanvásárlás még ma is jó üzlet, habár mélyen a zsebünkbe kell nyúlni, ha lakást szeretnénk vásárolni. Nézzünk meg két példát a fent említett árakkal!
Egy átlagos másfél szobás, 45 négyzetméteres lakást a XIII. kerületben 34,4 millió forintért vásároltunk meg. Ha nem rövid távon szeretnénk őket kiadni (például Airbnb-vel), hanem hosszabb távra tervezünk, akkor hozzávetőlegesen 140-150 ezer forintért adhatjuk ki havonta. Amennyiben sikerül 150 ezer forintért albérlőt találni, úgy a megtérülési idő valamivel több mint 19 év. (Az egyszerűbb matek érdekében a fizetendő adót ebbe most nem számoltuk bele.) 
Egy újépítésű, 60 nm-es lakást, amit 46 millió forintért vásároltunk, szintén a XIII. kerületben, már havi 200 ezer forintért is kiadhatjuk. Ez esetben is a befektetés megtérülési ideje nagyjából 17-20 év, ha szignifikánsan nem változnak a jövőben az albérletek árai.
Azonban ha nem rendelkezünk egy lakásra elegendő tőkével, jó ötlet lehet a befektetési célú garázs vásárlás is. Ennek előnyeit, illetve hátrányait is bemutatjuk a továbbiakban.
Képek forrása: freepik
A járványhelyzet hatása a garázs árakra
A koronavírus-járvány hatására sokan kényszerültek otthoni munkára. Mivel kevesebben ingáztak az agglomeráció és a város között, kevesebb parkolóhelyre is volt szükség, ami a garázs árak csökkenésével járt. Ráadásul országszerte ingyenes parkolást is biztosítottak a belvárosi kerületekben a járvány ideje alatt, ami szintén hozzájárulhatott az árak negatív változásához.
Ez azonban a járványügyi korlátozások enyhítésével rendeződött, mikor pedig minden visszaállt a régi kerékvágásba, az árak ismét emelkedni kezdtek. 2021-ben összességében 1-5 százalékos drágulás volt tapasztalható a garázspiacon. Hozzá kell tenni, hogy az infláció miatt ez a növekedés inkább csak arra volt elég, hogy megtartsa az értékét.
Jó kérdés, hogy ez a növekedés a későbbiekben is kitart-e. A korlátozások ismételt bevezetésével, valamint az ingyenes parkolás biztosításával az árak ismét átmenetileg lejjebb mehetnek. Azonban a tendencia azt mutatja, hogy ezek ezek később korrigálódnak.
Az viszont már másik kérdés, hogy idővel hol lesz jelentősebb a drágulás. Ugyanis egyre többen költöznek agglomerációba, illetve a külső kerületekbe is. Azok, akik hetente csak egy-két napot dolgoznak irodában lehetséges, hogy inkább a tömegközlekedést, vagy zöldebb közlekedési formát választanak.
Képek forrása: freepik
Mire érdemes figyelni, ha garázst vásárolunk?
Amennyiben garázs vásárlására adnánk a fejünket, nagyon jó helyismerettel kell rendelkeznünk, hiszen a lokáció ez esetben kulcsfontosságú. Az alábbiakban néhány tippet osztunk meg, hol érdemes körülnézni: 
A szórakozóhelyek környéken nagyobb lehet a kereslet a garázsra, hiszen a tulajdonosok nem szívesen hagyják az autójukat az utcán. Ugyanígy a belvárosban (legyen szó a fővárosról vagy a megyeszékhelyekről) leginkább teremgarázsra van kereslet. Ezek esetében azonban érdemes odafigyelni az adás-vételnél, hiszen számos esetben egy nagy, osztatlan közös tulajdonnak minősül a teremgarázs.
Olyan városrészekben, településeken, ahol a helyhiány, területrendezési-, önkormányzati szabályozás miatt nem épülhetnek új ingatlanok, a már meglévő garázshelyek is felértékelődnek.
A lakótelepek környékén egy nagyobb méretű garázs valódi kincs lehet – hiszen ezt az emberek kvázi raktárként használják, és a személyes dolgaikat tartják ott. Ugyanígy az olyan társasházak, vagy lakóparkok környékén, ahol nehezen megoldható, vagy tilos a parkolás az utcán, nagy kereslet van az önálló garázsra.
Érdemes néhány szót ejteni a “matekról” is, hiszen nem biztos, hogy a legdrágább garázs a legjobb befektetés. A legegyszerűbb, ha megnézzük, hogy a környéken átlagosan mennyiért lehet kiadni egy-egy garázst, és ezzel az átlagárral számolva mennyi idő alatt térül meg a befektetésünk. (Minél kisebb a megtérülési idő, annál jobb.)
A garázs vásárlás előnyei, illetve hátrányai
Hogy teljes képet kapjunk, és megkönnyítsük a döntést, megnézzük a garázs befektetés melletti pro és kontra érveket.
Előnye, hogy relatíve olcsó, hiszen azonos áron az ingatlanpiacon csak egy nagyon rossz állapotban lévő, felújítandó vidéki házat találhatunk.
Inflációálló befektetés, ugyanis az elmúlt évek ingatlanpiaci statisztikái szerint a garázs árak a pénzromlással arányosan növekednek. Tehát megőrzi az értékét, sőt, az évek során, vagy éppen a parkolóhelyek szűkülésével még inkább emelkedhet majd az ára.
Kevés vele a teendő, ugyanis szemben egy lakóingatlannal, a kiadása során nem kell havonta rezsivel, vagy éppen javításokkal foglalkozni.
Hátránya azonban, hogy hitelből nem lehet – vagyis inkább nem érdemes – vásárolni. Ugyanis lakáshitelt nem vehetünk fel rá, csupán szabadfelhasználású személyi kölcsönt, amelynek a kamata azonban jóval magasabb, mint az előbb említett konstrukcióé. (Babaváró hitelből azonban lehetséges garázst vásárolni, hiszen ez is egy szabad felhasználású kölcsön.) 
Relatíve nehezebb bérlőt találni, mint egy lakás esetében, hiszen a garázsok piaca kisebb, mint a lakóingatlanoké. Emellett a kereslet jóval szűkebb, hiszen elsősorban a lokációtól függ.
Az alacsonyabb bérleti ár is hátrány a lakással szemben.
Nehéz megfelelő lokáción találni jó árú garázst, hiszen mivel a piac is szűkebb és bizonyos városrészekre fókuszáltabb, úgy a kínálat is kisebb e területeken.
Képek forrása: freepik
Érdemes-e tehát garázsba fektetni?
Nézzük most meg, hogy mennyi a megtérülési ideje a garázs befektetésnek napjainkba.
A legolcsóbb garázsok a peremkerületekben találhatóak, amelyeket jellemzően 1-2 millió forint között lehet vásárolni. Ezeket havi szinten 10-15 ezer forintért lehet kiadni.
A legdrágább garázsok természetesen a budapesti jól frekventált kerületekben (például a VI., a VII., és a VIII. kerületben), azokon belül is zsúfolt utcákban találhatóak, ahol egyéb parkolási lehetőség nincsen. Ezekért az ingatlanokért már 5-7 millió forint közötti összeget is elkérhetnek. Itt azonban viszonylag magas, akár havonta 40-60 ezer forintos díjat fizethetnek a bérlők a garázsért.
Az átlagára valahol egyébként a kettő között kell keresni: egy átlagos budapesti garázst nagyjából 30-35 ezer forintért adják ki a tulajdonosok.
Ahogy tehát láthatjuk, a fővárosban egy garázs bruttó, éves hozama nagyjából 8-10%-osra tehető.
Vidéken a várható hozam pedig nagyban függ attól, hogy a garázs az adott városon belül hol helyezkedik el, illetve a város az ország mely részén található.
Győrben például jellemzően 3,5-5 millió forint között lehet garázst vásárolni, melyet 20-30 ezer forintért lehet kiadni.
Nyíregyházán pedig 2,5-4 millió forintért lehet garázst vásárolni, amit havi 15-25 ezer forintért adhatunk ki.
Tehát egy 30 ezer forintos havi átlagárral számolva, egy 4 millió forintos befektetés nagyjából 11 év alatt térülhet meg. 
Létezik ennél jobb befektetési forma is
Bár a fentiekből kiolvasható, hogy a garázs befektetés nem egy rossz konstrukció, ám sajnos ki van téve többféle változó tényezőnek. 
Előfordulhat, hogy a garázst huzamosabb ideig nem tudjuk kiadni, vagy megeshet, hogy viszonylag rövid időn belül komolyabb változások is bekövetkezhetnek a piacon. Gondolhatunk itt a járványra, de megváltozhat a környék lakossága, az ott élők igényei, új szabályozás léphet érvénybe, vagy környezeti problémák miatt is átalakulhat a kereslet és kínálat.
És, habár a 8-10%-os hozam mindenképp jónak mondható, akkor érdemes a garázs befektetést választani, hogyha biztosak vagyunk a lokáció helyességében és a jogszabályi környezet kiszámíthatóságában.
Létezik azonban jobb befektetési forma is, ha 3-5 millió forint áll a rendelkezésünkre. Ha nem ragaszkodunk feltétlenül az ingatlanbefektetéshez, érdemes szétnézni a pénzügyi befektetések piacán, hiszen például az ETF-ek, befektetési alapok biztonságosabb alternatívát jelenthetnek, ha megőrizni, vagy növelni szeretnénk pénzünk értékét.
Ehhez azonban már szakirányú tudás szükséges, amelyhez feltétlenül szükséges egy szakmailag releváns tapasztalattal bíró, független pénzügyi szakértő segítsége."
Hungary,2021-09-09,24.hu,https://24.hu/otthon/2021/09/09/apartman-lakas-egyiptom-gizai-nagy-piramis-kilatas-airbnb/,"Ha létezik tökéletes panorámájú apartman, ez az","A legtöbb kiadó lakásban nincs olyan jakuzzi, ahonnan bámulatos kilátás nyílik a gízai piramisokra. De van egy Airbnb-n kibérelhető ingatlan, ahol ez az álom valósággá válik, mindössze napi 60 dollár ellenében, írja a House Beautiful.
A piramisok bejáratától mindössze öt perc sétára található apartman már-már túl jó ahhoz, hogy igaz legyen.
Xuru Stays / Airbnb
A jakuzzi mellett van benne egy termetes franciaágy, tökéletesen felszerelt konyha és modern fürdőszoba is. Az étkezés egy kisebb asztalon oldható meg, de a turisták szabadon használhatják a tea- és kávéfőzőt, a televíziót, törölközőt készítenek be nekik és csatlakozhatnak a Wi-Fi-re is, ha posztolni szeretnének a látottakról a közösségi oldalakon.
Az ingatlan elhelyezkedésére sem lehet panasz: van a közelben gyógyszertár, szupermarket és ajándéküzlet is. A tulajdonosok ráadásul reptéri transzfert is biztosítanak a vendégeiknek némi plusz költség ellenében.
Ha valakinek felkeltette az érdeklődését és azonnal foglalna, ide kattintva megteheti."
Hungary,2021-06-18,24.hu,https://24.hu/otthon/2021/06/18/swimply-medence-berles/,"Ugyanolyan mint az Airbnb, csak itt medencét lehet bérelni","Egy újonnan indult platformon az Airbnb rendszeréhez hasonlóan lehet medencéket bérelni egy vagy akár több órára is, egyelőre csak az Egyesült Államok területén, írja a House Beautiful.
A Swimply használata finoman szólva sem túl bonyolult: akinek van medencéje, meghirdetheti azt az oldalon, az érdeklődők pedig néhány kattintással kibérelhetik azt. A lényege elvileg az, hogy így nem kell egy egész házért fizetni, csak a medencéért, ami lényegesen olcsóbb, és rövidebb időtartamra is kivehető.
Az árak mérettől és helyszíntől függően eléggé változók, de átlagban 45 dollár, átszámítva körülbelül 13-14 ezer forint között mozognak. Van viszont olyan medence is, amiért egy órára elkérnek 200 dollárt, azaz több mint 60 ezer forintot is.
A legtöbb esetben a fürdőszobát is használhatják a vendégek, de kapnak törölközőt is igény szerint.
Ugyan ez a lehetőség egyelőre még csak az amerikaiak számára elérhető, nem lennénk meglepődve, ha néhány éven belül Magyarországra is begyűrűzne."
Hungary,2021-06-16,24.hu,https://24.hu/kulfold/2021/06/16/airbnb-new-york-eroszak/,7 millió dollárt fizetett az Airbnb egy megerőszakolt ausztrál turistának,"Az Airbnb 7 millió dollárt fizetett egy ausztrál nőnek, akit egy New York-i lakásban egy férfi megerőszakolt 2015-ben. Az áldozat a barátaival érkezett szilveszterezni az Egyesült Államokba, és az Airbnb keresztül bérelt ki egy lakást. A kulcsot egy közeli üzletben vette át. A BBC cikke szerint a gyanúsított még a támadás előtt másolatot készített a kulcsról, és amikor a nő visszatért éjfél körül a lakásba, ő már a fürdőszobában volt. A támadás után az Airbnb az áldozatot átköltöztette egy szállodába, édesanyját pedig New York-ba utaztatta.
A 24 éves Junior Lee-t nemi erőszakkal vádolják, ő viszont tagadja bűnösségét, de továbbra is őrizetben maradt."
Hungary,2021-09-01,24.hu,https://24.hu/elet-stilus/2021/09/01/eskuvo-tavol-marado-vendegek-szamla/,"240 dolláros számlát kaptak egy pártól, mert nem mentek el az esküvőjükre, pedig meg voltak híva","Az inkább célzásnak szánt váratlan számla igazi oka, hogy nem jelezték előre, mégsem tudnak ott lenni a jamaikai ceremónián.					
Kevés olyan téma van, ami annyira megosztja az embereket, mint az esküvői etikett. A vendéglistával és az öltözködési szabályokkal kapcsolatos hétköznapi vitákon túl azonban találkoztunk már olyannal, amikor egy menyasszony sok pontos, szigorú szabálylistát küldött a vendégeknek, de a Twitter felhasználóit újonnan megőrjítő történethez hasonlóval még nem találkoztunk korábban.
Egy menyasszony és vőlegény ugyanis úgy döntöttek, hogy meglehetősen magas számlát postáznak azoknak a vendégeknek, akik nem jelentek meg az esküvőjükön – írja az indy100.
A közösségi oldalon megjelent fotó egy 240 dollár (71 ezer forint) értékű számlát ábrázol, amit azoknak szánt az ifjú pár, akiket meghívtak az esküvőjükre, de nem jelentek meg, és nem is jelezték előre, hogy így lesz. A hanyag meghívottaknak pedig egy hónapjuk van kiegyenlíteni a számlát annak szövege alapján.
Mivel nem telefonáltál, és nem értesítettél minket megfelelően arról, hogy nem leszel jelen, ezzel az összeggel tartozol nekünk, amiért előre kifizettük a helyed. Zelle vagy PayPal segítségével fizethetsz. Kérjük, vedd fel velünk a kapcsolatot, és tájékoztass minket, hogy melyik fizetési mód felel meg neked. Köszönjük!
– áll a számlán, amit a HuffPost vezető címlapszerkesztője, Phillip Lewis azzal a szöveggel osztott meg Twitteren, hogy „Nem hiszem, hogy valaha láttam már esküvői fogadásról szóló számlát lol”.
I don’t think I’ve ever seen a wedding reception invoice before lol pic.twitter.com/ZAYfGITkxP
— philip lewis (@Phil_Lewis_) August 24, 2021
Bár sokan megkérdőjelezték a számla hitelességét, az azt kiállító fiatal házaspár, a 44 éves Doug Simmons és a 43 éves Dedra McGee (ma már Simmons) megerősítette a papír valódiságát.
A férfi még Facebook-oldalán is közzétett róla egy képet azzal az üzenettel, hogy:
„NE SÉRTŐDJETEK MEG, AMIKOR EZT A #SZÁMLÁT KÜLDÖM NEKTEK. VALAHOGY ÍGY FOG KINÉZNI. E-MAILBEN ÉS AJÁNLOTT LEVÉLBEN FOGOM ELKÜLDENI. ARRA AZ ESETRE, HA AZT MONDANÁTOK, HOGY NEM KAPTÁTOK MEG AZ E-MAILT.”
A New York Postnak nyilatkozva pedig azt mondta, a lépés nem a pénzről szólt, hanem arról, hogy ő és új felesége, akik Chicagóból származnak, tiszteletlennek érezték, hogy egyes meghívottak nem jelentek meg a jamaikai álomesküvőjükön. 
Négyszer kérdeztük meg, hogy „El tudtok-e jönni, meg tudjátok-e csinálni?”, és ők csak azt mondták, hogy „Igen”. Előre kellett fizetnünk – mondta a férj a Postnak.
Senki sem mondta vagy küldött üzenetet, hogy «Hé, nem tudjuk megcsinálni» –  csak ennyit kértem. Ha azt mondjátok, hogy nem tudtok eljönni, megértő lennék – de hogy semmit sem mondtok, aztán hagyjátok, hogy én fizessek nektek és a plusz egy főnek? Négy emberből nyolc ember lett. Ezt magamra vettem
– folytatta az indoklást.
Később az Insidernek azt is elmondta, hogy 109 vendég válaszolt a meghívásukra, de nyolc ember nem jelent meg a tengerparti esküvőn.
Simmons tisztázta azt is, hogy valójában soha nem küldte el a számlát. De a lépés nyilvánvalóan bevált, mert néhány hiányzó vendégtől, aki látta a posztot, bocsánatkérést kapott.
Természetesen a lépés megosztotta a véleményeket, egyesek „kicsinyesnek” bélyegezték, mások viszont azt mondták, hogy a kritikusok nyilvánvalóan soha nem terveztek vagy fizettek ki egy esküvőt.
Az egyikük azt írta a Twitteren: „Nem tudom elképzelni, hogy valóban gyűjteni akarnának ezzel a számlával. Szerintem csak fel akarják hívni erre a figyelmet, ami teljesen jogos. Több mint udvariatlanság, ha valaki megerősíti a részvételét egy esküvőn, és nem jelenik meg magyarázat nélkül.”
Egy másik még azt, hogy bárcsak ő is így tett volna: „Az emberek egyharmada, akik visszajeleztek az esküvőnkre, nem jelent meg. Rengeteg ételért fizettünk, ami kárba veszett.”
De mások nem voltak ennyire lenyűgözve.
„Képzeljék el, hogy egy világjárvány idején tartanak esküvőt. Aztán számlát küldenek azoknak, akik nem jöttek el. Esküszöm, hogy ez a levél lenne az utolsó alkalom, hogy felveszem velük a kapcsolatot barátként” – írta egy kritikus. Egy másik pedig így viccelte el a dolgot:
Én még kicsinyesebb lennék. Én ezt csináltam a születésnapi partikkal, az évfordulós vacsorákkal, az előre kifizetett Airbnb-foglalásokkal. Mindennel!"
Hungary,2021-08-25,24.hu,https://24.hu/belfold/2021/08/25/szerdai-friss-hirek-forgalom-idojaras-reggeli-pakk-210/,"Szerdai friss hírek, forgalom, időjárás – Reggeli pakk","2021. augusztus 25., szerda   
Friss hírek:
Kiss Ambrus: Kezelhetetlenné válhat Budapest pénzügyi helyzete. “Az első féléves adatok alapján minden kétséget kizárva kijelenthető: ha nem avatkozunk most közbe, a fővárosi önkormányzat az év végére.” fizetésképtelenné válik.
A Világbank zárolta az afganisztáni segély- és fejlesztési projektekre szánt összegeket a radikális iszlamista tálibok hatalomátvétele nyomán.
Húszezer afgán menekültnek biztosít szállást világszerte az Airbnb online közösségi platform.
Az amerikai Élelmiszer- és Gyógyszerhatóság (FDA) nemrég közleményt adott ki: figyelmeztetett, hogy senki ne szedjen ivermectint tartalmazó állatgyógyászati szereket koronavírus ellen.
A bécsi magyar nagykövetség előtt tüntettek a Fertő-projekt ellen. A Greenpeace ausztriai aktivistái tiltakoztak a gigaberuházás ellen.
Kitüntették a dán csapatkapitányt, és az orvosi csapatot, amely megmentette Eriksen életét
Egy félidő nem volt elég a Fradinak
Ezekre figyelj, ha elindulsz otthonról:
Budapest
Közúti információk:
Lezárják az I., Lisznyai utcát az Orvos utcánál építkezés miatt.
Lezárják a buszsávot az Üllői úton kifelé a Klinikák után, a Márton utcánál burkolatjavítás miatt.
Lomtalanítás miatt kell időszakos korlátozásra számítani a XX. kerületben a Mártírok útja-Temesvár utca-Lázár utca-Nagysándor József utca által határolt területen.
BKK:
Az 59-es villamos nem közlekedik ma üzemkezdettől – augusztus 29., vasárnap üzemzárásig.
Az 56-os, az 56A és a 61-es villamos Hűvösvölgy és a Széll Kálmán tér M között nem közlekedik, a kimaradt szakaszon pótló autóbuszok járnak ma üzemkezdettől – augusztus 29., vasárnap üzemzárásig.
Mai időjárás:
Napos idő lesz.
A déli határvidéken lehet egy-egy futó zápor.
20-25 fok között alakul a nappali hőmérséklet.
Részletes időjárás-előrejelzés
Névnapok:
Lajos
Patrícia
Deviza középárfolyam:
EUR 349,17
USD 297,67
CHF 326
GBP 408,08
+1:
Budapestre érkező külföldi turisták sora szembesül vele, hogy bezárt hotelbe foglalt szobát"
Hungary,2021-08-11,24.hu,https://24.hu/kulfold/2021/08/11/amszterdam-turizmus-korlatozas-kvota/,Amszterdam korlátozza a turisták számát,"Turista-kvótát vezet be Amszterdam évi 20 millióban korlátozva a vendégéjszakák számát. A korlátozás mintegy tíz százalékos csökkentést jelent az átlagos turisztikai forgalomhoz képest. A holland főváros az intézkedéssel az infrastruktúrának a tömeges turizmus által okozott túlterhelését kívánja enyhíteni.
Az intézkedés polgári kezdeményezésként indult, amelyben a csatornaváros polgárai 30 ezer aláírással a vendégéjszakák számát évi 12 millióban követelték korlátozni. Amszterdamban 2019-ben 22 millió vendégéjszakát regisztráltak, 2020-ban viszont a járványvédelmi zárlat miatt gyakorlatilag megszűnt a turisztikai forgalom.
A városvezetésnek évente fel kell mérnie a vendégéjszakák számának az alakulását és amennyiben az túllépi a megengedett határt, intézkedéseket kell hoznia a forgalom csökkentésére. A lehetséges intézkedések között szerepel a turisztikai adó növelése, valamint az Airbnb szálláskiadás korlátozása. Egyik intézkedés sem lenne új, a városvezetés az Airbnb és más szobakiadó platformokra vonatkozó szabályokat már korábban is erősen megszigorította. A szállodai férőhelyek száma is korlátozva van Amszterdamban, csakúgy, mint a történelmi centrumban vezetett városnéző túrák száma is.
Forgalomcsökkentő intézkedésként tervezik még hagyományos vöröslámpás negyedben nyújtott szolgáltatások száműzését is a város külterületére, valamint a kávéházakban a  könnyűdrogok értékesítésének megtiltását a turistáknak.
(MTI)"
Hungary,2021-07-06,24.hu,https://24.hu/fn/gazdasag/2021/07/06/144-ezer-forint-budapest-atlagos-alberleti-dij/,144 ezer forint Budapesten az átlagos albérleti díj,"Egyre nehezebben találhatnak kedvező árfekvésben kiadó lakást azok az egyetemisták, akik a szeptembertől várhatóan a hagyományos offline üzemmódban működő felsőoktatás miatt térnek vissza a fővárosba – mutat rá a Rentingo.com legfrissebb albérletpiaci elemzése. Ez beleillik abba a forgatókönyvbe, amit a közösségi albérletkereső platform még az év eleji előrejelzésében vázolt.
A budapesti albérletpiac az elmúlt hónapokban az élénkülés jeleit mutatta: a járványhelyzet enyhülésével, majd a korlátozó intézkedések részleges és teljes feloldásával újraindult a vendéglátó- és szolgáltatóipar, éledezni kezdett a turizmus, amelyek hatására megugrott a kereslet a hosszú távú bérlés iránt. Júniusban már kiugró volt az érdeklődés a bérlők részéről, és a keresleti oldal fizetőképessége is erősödött. A tendenciát tovább erősítette, hogy ezzel párhuzamosan szép lassan elindult a budapesti belvárosi lakások visszaáramlása a rövid távú kiadást célzó Airbnb-piacra. Így a megszokottól eltérően a nyár ellenére júniusban is pörgött az albérletpiac: a hosszú távra tervező bérbeadók több bérlő közül válogathattak, és hamarabb kiadhatták a lakásukat.
Miközben a bérbeadók továbbra is óvatosak és csak lassan emelnek bérleti díjat, így a kínálati és keresleti oldal közötti árolló tovább szűkült. A pandémiát ugyanakkor még mindig nem heverte ki a piac, hiszen
Budapesten az előző hónaphoz hasonlóan júniusban is 144 ezer forintot kértek átlagosan egy kiadó lakásért,
ezzel a kínálati bérleti díjak még mindig közel húszezer forinttal maradnak el az előző nyáron tapasztalt 162 ezer forint körüli áraktól.
A közösségi albérletkereső szerint a következő hónapokban a bérleti díjak alakulása több tényezőtől függ: egyrészt kérdés, hogy a nyár folyamán mennyi belvárosi lakás tér vissza a rövid távú, Airbnb-s kiadáshoz, és így mennyivel kevesebb lakás lesz elérhető hosszú távú bérletre. Másrészt kérdés, hogy a felsőoktatás szeptembertől teljesen visszaáll-e a jelenléti oktatásra, és ennek eredményeként a külföldi diákok is visszatérnek-e hazánkba. Amennyiben ezek teljesülnek, a bérleti díjak várhatóan hónapról hónapra tovább emelkednek majd, így a portál szerint az új tanévre készülő egyetemistáknak három tanácsot érdemes megfogadniuk. 
Időben kezdjék el az albérletkeresést, mert aki későn ébred, jóval drágábban juthat bérleményhez.
Mivel a kiadó szobák hamarabb kelnek el, szoba helyett inkább lakótársat keressenek, akikkel közösen bérelhetnek egy egész lakást.
A koronavírus-járvány esetleges 4. hulláma miatt érdemes vis maiorként a szerződésbe foglalni, hogy ha online oktatásra kell átállni, a bérleti szerződést felmondhassák.
Mindemellett a vidékről a fővárosba költöző fiataloknak azzal is fontos tisztában lenniük, hogy Budapesten egy adott kerületen belül is jelentős árbeli különbségek lehetnek. Érdemes lehet ezért különböző kalkulátorokon, interaktív albérletkereső oldalakon is körülnézni, ahol nem csak kerületi bontásban, hanem sokkal részletesebben mutathatják meg a városrészek átlagos bérleti díjait."
Hungary,2021-06-29,24.hu,https://24.hu/tech/2021/06/29/swapp-autoelifizetes-szolgaltatas-budapest/,Elindult az autóelőfizetős Swapp szolgáltatás Budapesten,"Budapesten is elindult a Swapp, amivel havi előfizetéses rendszerben használhatunk és váltogathatunk személygépkocsikat futamidő vagy hűségidő nélkül. A szolgáltatás autóvásárlás és a lízing helyett kínál alternatívát, a tesztüzem pedig közel 100 – köztük környezetkímélő, prémium, kompakt és családi – személygépkocsiból álló flottával indul, egyelőre csak a fővárosban érhető el, de a jövőben mind a kínálat, mind a partner hálózat bővülni fog.
A Swapp online felületén egy regisztrációt követően a felhasználó kiválasztja a számára megfelelő autót, a rendszer levonja az első havi előfizetési díjat és zárolja a kaució összegét a felhasználó bankkártyájáról. Ezután a Swapp munkatársai ingyen házhoz szállítják a kiválasztott gépkocsit Budapest területén. Egy autó tetszőleges ideig, de minimum egy hónapig használható. Ha az előfizető váltana vagy lezárná az előfizetést, akkor azt 14 nappal előre kell jeleznie a Swapp felé. Az átvételben és az autó elszállításában a Swapp szintén segít.
SwapA Swappon elérhető minden autó casco biztosítással és asszisztenciával rendelkezik, a felhasználó pedig a casco önrész, vagyis 10 százalék erejéig viseli a felelősséget káresemény esetén. Ha az autó szervizelésre szorul, akkor is a Swapp intézi a teendőket a flottapartnerek bevonásával. A havidíj az autó használati díján túl tartalmazza a szervizelés, a biztosítás, az asszisztencia és a budapesti házhozszállítás költségét, illetve egy meghatározott futáskilométert.
Ha egy felhasználó többet autózik egy hónapban, mint a havidíjban meghatározott távolság, akkor extra kilométereket vásárolhat.
A Swapp havi előfizetési díja kb. 100 ezer forinttól indul, és azoknak kíván alternatívát nyújtani, akik nem szeretnének, vagy anyagilag nem tudnak egy összegben autót vásárolni, esetleg nem akarnak hosszú évekre elköteleződni egy lízingkonstrukcióval. Az ötletgazdák szerint a szolgáltatás emellett azoknak is érdekes lehet, akiknek rendszeresen, de nem állandóan van szükségük autóra.
A Swapp bécsi tapasztalatai alapján a célcsoporthoz tartozik még az „Airbnb-generáció”, akik számára az autótulajdonlás nem, de az élmény annál fontosabbak, továbbá az autók szerelmesei, akik szeretnének folyamatosan újabb autókat kipróbálni. illetve olyan családok, akiknek van autójuk, de rövidebb időre szükségük lenne egy másodikra is. A szolgáltatás emellett azon kisvállalkozásokat is célcsoportnak tekinti, amelyek a több milliós önrész befizetése helyett inkább vállalnák a költségként elszámolható autóelőfizetést.
Birkás Péter  további cikkei
Nem követemSzerzőim
Ezek a leggyakoribb energiatakarékossági tévhitekVirtuális valóság segíti hazai sebészek munkájátEgészen különleges játék készül két Marvel szuperhős főszereplésével"
Hungary,2021-06-28,24.hu,https://24.hu/otthon/2021/06/28/alberletpiac-rekordszintu-kereslet-2021-nyar/,Rekordszintű a kereslet az albérletpiacon,"A járványhatás visszahúzódásával a folytatódik az élénkülés az albérletpiacon, amely most kanyarodik rá a nyári főszezonra, amikor a diákok egy része a szeptemberi iskolakezdéshez keres magának lakást – áll az ingatlan.com friss elemzésében, amelyből a KSH-ingatlan.com lakbérindexének májusi eredményei mellett kiderül az is, hogy június végén Budapesten, a megyeszékhelyeken és a kisebb városokban mennyiért kínálták a kiadó lakásokat.
Lassabban
Havi összevetésben a májust is áremelkedéssel zárta az országos albérletpiac a KSH-ingatlan.com lakbérindexe szerint. Egy hónap alatt 1 százalékkal nőttek az országos átlagos bérleti díjak, ez lassulást jelent áprilishoz képest, amikor 1,3 százalékos drágulás ment végbe az egy hónappal korábbihoz képest. Budapesten szintén mérséklődött a drágulás üteme, májusban – áprilissal összevetve – 1,1 százalékkal voltak magasabbak az átlagos bérleti díjak, az egy hónappal korábbi 1,3 százalékos többlettel szemben.
Éves összevetésben még mindig a negatív tartományban van a lakbérindex országosan 2 százalékkal, ami leginkább a fővárosban tapasztalt bérletidíj-csökkenésnek köszönhető. Tavaly június végi 150 ezres budapesti átlagos lakbérszinthez képest most 140 ezer forintos az átlagos albérletár a fővárosban, ami 9 százalékkal alacsonyabb mint egy évvel ezelőtt
– mondta Balogh László, az ingatlan.com vezető gazdasági szakértője.
Szezon előtt, kivételes helyzetben
Az ingatlan.com adatai szerint január és június közepe között a kiadó lakások iránti érdeklődések alapján ötéves rekord született, 2016 óta nem volt a mostanihoz hasonló kereslet. Közben a kínálat is csúcsközelben van.
Békeidőben, vagyis koronavírus-járvány mentes időszakban, sosem volt még ilyen széles a kínálat júniusban. Igaz, tavaly a mostaninál több kiadó lakásból lehetett válogatni, de akkor a járványhatás torzította az összképet. Egyrészt rengeteg, korábban turistáknak rövid távra lakás került a piacra, emellett a diákok kereslete is visszafogottabb volt az online, illetve hibrid oktatás miatt 
– mutatta be a piaci helyzetet Balogh László.
A szakember azt is elmondta, hogy az egyetemisták és a kiadó lakások iránt érdeklődők az idei albérletszezonban kivételes helyzetben lesznek a nagy kínálat miatt.
A budapesti piacon segíti a kiadó lakást kereső diákokat az is, hogy a fővárosi piacon a járvány előtti évekkel ellentétben az airbnb-s ingatlanok kínálatot elszívó ereje még nem érezhető, mert a külföldi turisták még nem tértek vissza. A fővárosban 6 ezerre csökkent az airbnb-s lakások száma, ami 70 százalékkal marad el a 16 ezres csúcstól, a 10 ezer “eltűnt” lakás pedig “átállt a másik oldalra”, azaz a hosszú távra – jellemzően diákoknak – kiadandó kínálatban jelent meg.
Árkörkép kerületekkel, nagyvárosokkal
Az átlagos budapesti bérleti díj a budapesti kínálati piacon június végén 140 ezer forint volt. A legolcsóbb kerületek közé tartozott a X., a XX., a XXI. és a XXIII., ezeket a városrészeket egyaránt 120 ezer forintos havi bérleti díj jellemezte. A másik véglet a II. és az V. kerület, ahol 180 ezer forint volt az átlagdíj.
A Budapesten kívüli piacot nézve kiderül, hogy az egyetemi városok közül Debrecenben, Győrben és Szegeden egyaránt 110 ezer, Pécsen pedig 100 ezer forintos áron kínálták kiadásra az ingatlanokat."
Hungary,2021-06-26,24.hu,https://24.hu/belfold/2021/06/26/mtu-guller-zoltan-balaton/,"MTÜ-vezérigazgató: Amikor az állam beavatkozik a turizmusba, az mindig nagyon veszélyes dolog","Miniszterelnök úrtól kaptam feladatként, hogy ne okoskodjak, hanem hallgassak a helyiekre
– erről beszélt Guller Zoltán a Magyar Turisztikai Ügynökség (MTÜ) vezérigazgatója egy júniusi kerekasztal-beszélgetésen Fonyódon, ahol elmondta azt is, gyakran látogatnak el ötleteikkel képviselők az állami ügynökség Kacsa utcai székházába, nekik pedig az a feladatuk, hogy ellenőrizzék, fenntarthatók, finanszírozhatók-e a fejlesztések.
Guller néhány konkrét adatot is megosztott a jelenlévőkkel, így kiderült, hogy az MTÜ legalább 125 milliárd foritnyi forrást vitt a Balatonra. Igaz, pár perccel később már arról beszélt, hogy „amikor az állam a turizmusba beavatkozik, az mindig egy nagyon veszélyes dolog”. Indoklása szerint azért kellett vidéken mégis szálláshelyeket építeni, mert
Budapesten van 23 ezer szállodai szoba, és 13 ezer Airbnb-lakás. És a válság előtt elkezdett magától épülni 6500 szoba.
„Miután a főváros termelte az összes pénz majdnem felét”, úgy gondolták, tenni kell valamit, főleg, mert vidéken nehezebb szálláshelyet létesíteni, Budapesten ugyanis az attrakció maga a város, míg vidéken létre kell hozni attrakciókat, mondta. Az MTÜ vezetője úgy számol, hogy a vissza nem térítendő támogatásokkal kiegyensúlyozták az országon belüli egyenlőtlenséget.
Elmondta, hogy nincs tervben újabb szálláshely-támogatás, „a vendéglátást szeretnénk rendbe rakni, és a gyógyhelyekkel kell valamit kezdeni”.
Én kivonnám most már a kormányzatnak ezt a direkt támogatását a turizmusból
– tette hozzá Guller Zoltán.
A szálláshelyek adatszolgáltatási kötelezettségével kapcsolatban elmondta, hogy a turisztikai ügynökség 39 ezer szállás adatait látja. Tudják, hogy a vendég hány éves, honnan jött, mikor csekkolt ki. „Megvásároltuk a mobilcella információkat, a bankkártyaadatokat, látjuk a NAV online pénztárgépet” – árulta el Guller, aki szerint Európában az elsők között vannak ezzel az elképesztő mennyiségű adattal.
Egyszer kettő óránk ment el azzal, hogy azt néztük, hova megy az a sok angol az M3-as autópályán. Aztán rájöttünk, hogy ők román vendégmunkások angol telefonnal. 
Finomítani kell az információkat – vonta le a tanulságot Guller, aki nem tapasztalt komolyabb ellenállást a rendszerrel kapcsolatban, „csak egy politikai támadás volt szokás szerint.” Hangsúlyozta, hogy nem látnak neveket, „sem jogom, sem lehetőségem, és nem is érdekel, hogy Vadai Ágnes hova utazott” – mondta.
A beszélgetésen Witzmann Mihály, a siófoki körzet fideszes országgyűlési képviselője arról beszélt, hogy
a Balaton elrablása nem igaz, szemben az ellenzéki hazugsággyár termékeivel.
Ezt azzal támasztotta alá, hogy ennyi forrást a Balaton még egyetlen kormánytól sem kapott, majd megjegyezte, hogy 25 kilométernyi szabadstrand, és 15 kilométernyi fizetős strand van a tónál. Szerinte azok kritizálják a fejlesztéseket, akik annak idején kormányzásuk alatt csak ígérgették ezeket. Ha valaki azt gondolta, hogy egy turizmussal kapcsolatos fonyódi fórumon nem kerül szóba Gyurcsány Ferenc, annak csalódást kell okoznunk: Witzmann azt mondta, ma is az a baloldal vezére, akinek a kormányzása alatt milliárdokat ígéretek a Balatonra, de nem lett belőle semmi, „csak államcsőd. És itt maradtak a mohás sátrak, meg a korhadó faházak, a vizes szocreál épületek.”"
Hungary,2021-05-22,24.hu,https://24.hu/otthon/2021/05/22/koltozes-magyarorszag-fiatalok/,A magyar fiatalok fele szívesen költözne az országon belül,"A felnőtt lakosság 30 százaléka szívesen költözne Magyarországon belül új helyre jobb munkalehetőség reményében, vagy magánéleti okok miatt, a 18-39 év közöttiek körében pedig ez az arány eléri a 47 százalékot – közölte a Flatco Real Estate Kft. pénteken az MTI-vel.
A társaság idén májusban a 18-65 év közötti lakosságból 1100 ember bevonásával reprezentatív felmérést készített, amelyből kiderült, hogy a költözni vágyók negyede, a fiataloknak ezen belül harmada a lakásbérlést a sürgős költözés legjobb megoldásának tartja.
Az egy éven belüli belföldi költözésre vágyók 40 százaléka bérlés helyett viszont inkább vásárolna magának lakást, akár hitelből is. Álláspontjukat azzal indokolták, hogy a bérleti díjból akár lakáshitelt is lehetne törleszteni.
A Flatco szerint Magyarország lakosságának 86 százaléka családi tulajdonú vagy saját ingatlanban lakik, amivel az ország Európában az 5. helyen áll. Az országban körülbelül 400 000 otthon bérelhető, ebből 280 000 magántulajdonostól vagy vállalattól, a többi önkormányzati tulajdonban van. Az állomány körülbelül 40 százaléka Budapesten található, ahogy a kereslet is itt a legerősebb.
A közleményben kiemelték, a bérlakáspiacot is erősen befolyásolta a koronavírus-járvány hatása: az elmúlt egy évben a turizmus visszaesése miatt számos korábban Airbnb-ből élő lakástulajdonos kezdett hosszú távra bérlőt keresni, ami túlkínálathoz vezetett bérelhető lakásokból, miközben a kereslet jelentősen visszaesett. Ez pedig Budapesten a bérleti díjak 8-15 százalékos csökkenését hozta magával egy éven belül, városrésztől függően.
A Flatco Real Estate Kft. 2012-ben alakult azzal a céllal, hogy bérelhető minőségi lakásokat kínáljon és üzemeltessen Budapesten. A magyar piacon működő többi vállalkozással ellentétben a Flatco nem ingatlanközvetítőként kínálja mások lakásait, hanem saját tulajdonú és egységes színvonalú ingatlanportfólióval rendelkezik."
Hungary,2021-03-25,24.hu,https://24.hu/belfold/2021/03/25/terezvaros-airbnb-rendelet/,"Terézvárosban elfogadták az első Airbnb-rendeletet, ami szigorítja a rövidtávú lakáskiadást","A terézvárosi önkormányzat az első Budapesten, amely megalkotta a rövid távú lakáskiadás szabályrendszerét az országgyűlési felhatalmazás után, írja az önkormányzat közleményben. A koncepció kialakításának első lépéseként a lakosság és a közös képviselők körében kérdőíves felmérést indított, valamint szakmai kerekasztal-beszélgetést szervezett, hogy megismerje a lakók, valamint az ágazat képviselőinek véleményét is.
A szabályrendszer az alábbi pontokat tartalmazza:
lakását csak akkor adhatja ki a tulajdonos rövid távon, ha a szabályozás feltételeinek előzetesen eleget tesz, ellenkező esetben egyetlen napra sem kap engedélyt;
az üzemeltetőnek rendelkeznie kell a lakáskiadáshoz a társasház hozzájárulásával;
az üzemeltető köteles kiírni a szálláshely bejáratánál a Nemzeti Turisztikai Adatszolgáltató Központban használt regisztrációs számát;
az üzemeltető köteles a társasház házirendjét angolul kifüggeszteni a szálláshelyen;
az üzemeltető köteles 24 órás rendelkezésre állást biztosítani a társasház lakóinak, és saját vagy megbízottjának telefonszámát közzétenni a szálláshely bejáratánál.
A törekvésünk világos: élni és élni hagyni. Nem az üzletág ellehetetlenítése, hanem a békés, nyugodt lakókörnyezet biztosítása és a lakhatási válság csökkentése a cél. A korrekt módon működtetett szállások családok megélhetését szolgálják, de mindenképpen arra törekszünk, hogy a terézvárosiaknak nyugalmasabb, csendesebb éjszakáik és nappalaik legyenek
– mondta Soproni Tamás polgármester."
Hungary,2021-02-18,24.hu,https://24.hu/kulfold/2021/02/18/koronavirus-airbnb-magyarorszag-bevetel-jarvany/,200 millió forintot kerestek a magyar Airbnb-sek a járvány kezdete óta,"A megkérdezettek fele a saját otthonát tartja fent a pénzből.					
A magyarországi lakáskiadók közül több mint 200 millió forintot kerestek a járvány kitörésétől számítva azok, akik onnantól csatlakoztak az Airbnb-platformhoz – közölte az Airbnb az MTI-vel csütörtökön.
Világszerte az új lakáskiadók már több mint 1 milliárd dollárnyi plusz jövedelemhez jutottak az Airbnb-n keresztül. Mindez annak köszönhető, hogy a járvány miatt felértékelődtek a biztonságos szálláslehetőségek – írták.
A közleményben ismertetett felmérés szerint a megkérdezettek fele a saját otthonát tartja fönn a többletbevételből. Hozzátették, hogy a visszajelzések szerint a lakáskiadás sokaknak segített túlélni a válságot a munkahely elvesztésekor is.
Az Airbnb azoknak a bevételeit összesítette, akik 2020 márciusa óta csatlakoztak, és egy lakást adtak ki a platformon keresztül – olvasható a közleményben."
Hungary,2021-04-23,24.hu,https://24.hu/otthon/2021/04/23/koronavirus-jarvany-alberletpiac-valtozasok/,Megállt az albérletárak mélyrepülése,"Az ingatlan bérleti díjak közel fél éves zuhanás után stabilizálódtak, de messze elmaradnak a koronavírus járvány előtti csúcstól. A bérleti piacot változó mértékben érintették az elmúlt év történései és az adatok alapján elindult a konszolidáció, de a jövő még számos kérdést tartogat. Milyen gyorsan rendeződhet vissza a piac, újra az egekbe szöknek-e a bérleti díjak, mikor érezteti újra a hatását a turizmus? Az OTP Ingatlanpont szakértői e heti összeállításukban a lakásbérleti piac kilátásait vizsgálják.					
Az ingatlanpiaci szakértők szerint a jelenleg alacsony bérleti díjak a koronavírus járvány enyhülésével előreláthatólag ismét emelkedni fognak. Idén nyárig jelentős eltérésre még nem számíthatunk, de jövő tavaszra a szakértők már 7-8 százalékos növekedést prognosztizálnak, a korábbi magas szint elérése – legalább is Budapesten – azonban egyelőre nem valószínű. A KSH-Ingatlan.com lakbérindex adatai alapján a lakásbérleti díjak fél éves mélyrepülése mindenesetre februárra megállt, országosan 1,1 százalékos, a fővárosban pedig 0,8 százalékos növekedést mértek 2021. januárjához képest. Az albérletpiac csúcsidőszakához, 2020. januárjához viszonyítva a csökkenés ugyanakkor Budapesten elérte a 16 százalékot, míg a többi régióban 4 százalék alatt maradt.
A tavalyi évben a koronavírus járvány megjelenése olyan változásokat hozott – Airbnb megszűnése, távoktatás bevezetése, külföldi munkavállalók eltűnése –, amelyek következtében mindenki a bérleti díjak egyértelmű és beláthatatlan ideig tartó csökkenését várta. Ezzel szemben az év közbeni hektikus mozgást követően váratlanul gyorsan értük el a mélypontot a 2021-es év fordulóján
– mondta Valkó Dávid az OTP Ingatlanpont vezető elemzője.
Magas árszínvonal, csökkenő kereslet
A járvány előtt a magyarországi ingatlanbérleti díjak a jövedelmekhez képest európai szinten is kiemelten magasnak számítottak, így a koronavírus hatására beállt konszolidáció után nem lenne észszerű, hogy az árszínvonal ismét visszatérjen a korábbi, irreálisan magas szintre.
Szintén a járvány hatásának tudható be az, hogy az otthonuktól nagy távolságban dolgozók, ha tehették, a home office elterjedésével berendezkedtek a huzamosabb idejű otthoni munkavégzésre, így a bérelhető ingatlanok iránti kereslet a részükről feltehetően lecsökkent és a lakásbérletet felváltotta az alkalmankénti ingázás az otthon és a munkahely között. Ugyanígy látványosan visszaesett a hazánkban dolgozó, itt rövidebb-hosszabb ideig lakást bérlő külföldi munkavállalók száma is.
A bérleti piacon jelentős számban képviseltetik magukat a felsőoktatásban tanuló diákok, akik a távoktatás bevezetésével szintén eltűntek a keresleti oldalról. A turizmus megszűnésével az Airbnb céljára hasznosított ingatlanok iránti kereslet is a minimálisra csökkent. Az otthonteremtési támogatások megjelenése megkönnyítette az ingatlanvásárlás feltételeit, ami szintén a bérleti piacról terelheti az érdeklődőket az ingatlanvásárlás irányába. Összefoglalva, a hazai bérleti piac eleve magas árszínvonala és a kereslet csökkenése miatt nem valószínűsíthető, hogy rövid távon jelentős áremelkedés következne be az ingatlanbérleti piacon, noha nagy valószínűséggel emelkedő tendencia várható. 
Mit hozhat a jövő?
A koronavírus járvány enyhülése és a szeptemberben induló tanév ugyanakkor új lökést adhat a bérleti piacnak, főleg akkor, ha a távoktatás helyébe ismét visszatér a korábban megszokott oktatási rend. Feltételezhetően ekkor a diákok a korábbinál alacsonyabb díjakon találhatnak kiadó ingatlanokat, és amennyiben a turizmus és Airbnb nem fog addig visszatérni a járvány előtti szintre, úgy a Budapest belvárosi ingatlanok között is bátrabban kereshetnek bérleti lehetőséget akár a vékonyabb pénztárcával rendelkező hallgatók is. További változást okozhat, hogy a kínálat növekedésével és a kereslet csökkenésével a kisebb méretű, egy-két személy számára megfelelő bérlemények megfizethetőbbé és ezáltal népszerűbbé válhatnak a hallgatók körében, akik közül eddig sokan takarékossági okokból kényszerültek többen összeállva nagyobb lakást bérelni.
A koronavírus járvány egy olyan, egyelőre kiszámíthatatlan tényező az ingatlanbérleti piacon, amelynek tartós hatását most még nem lehet megjósolni. Amennyiben a már most érzékelhető optimista hangulat mellett a járvány is belátható időn belül enyhül és visszatérnek a turisták, külföldi munkavállalók és felsőoktatásban tanulók is, úgy az sem kizárható, hogy egy éven belül a korábbi keresleti volumenek és árszintek közelébe rendeződhet vissza a hazai lakásbérleti piac
– mondta Valkó Dávid az OTP Ingatlanpont vezető elemzője.
A lakásfelújítási támogatás hatására szintén elképzelhető, hogy a rövid távú ingatlanbérlet fellendül azáltal, hogy a lakásfelújítás alatt új, átmeneti otthont kell keresniük a családoknak. A keresleti oldal várható növekedése mellett ugyanakkor a kínálati oldal változása is alapvetően befolyásolja a bérleti díjak alakulását. Noha arról nincs pontos statisztika, hogy a korábban bérleti céllal hasznosított lakások mekkora részét értékesítették a vírus kirobbanása óta, ezzel esetlegesen csökkentve a kínálatot, a folyamat – elsősorban a fővároson kívül – érezhető. Budapest belvárosában ugyanakkor nőtt a kínálat, hiszen a korábban Airbnb-s lakást bérletre kínálók közül sokan áttértek a hosszú távú kiadásra. 
A lakásépítés élénkülésével is a kínálat bővülését lehet prognosztizálni, hiszen az új lakóprojektek vevőinek hagyományosan jelentős részét motiváló befektetési célú ingatlanvásárlás továbbra is kecsegtető lehetőség, amennyiben a vásárlók a rövid távú megtérülés helyett a magukévá teszik a hosszú távú befektetési szemléletet."
Hungary,2021-02-09,24.hu,https://24.hu/fn/gazdasag/2021/02/09/40-millios-buntetes-airbnb-gvh/,40 milliós büntetést kapott az Airbnb a GVH-tól,"A Gazdasági Versenyhivatal bírságot szabott ki az Airbnb-re, amiért nem tartotta be maradéktalanul a hatóság felé vállalt módosításait a fogyasztóknak nyújtott tájékoztatásaival kapcsolatban.					
A Gazdasági Versenyhivatal (GVH) 2018-ban fogadta el a szálláshelyek online piacterét üzemeltető Airbnb Ireland private unlimited company (Airbnb) kötelezettségvállalását. A döntés alapján a társaság köteles volt módosítani a fogyasztóknak nyújtott tájékoztatásait annak érdekében, hogy a szálláshelyet keresők több és pontosabb információt kapjanak az árakról.
A nemzeti versenyhatóság most lezárta a vállalások teljesítésére irányuló utóvizsgálatát, melyet minden kötelezettségvállalás esetében lefolytat. Az ellenőrzés feltárta, hogy a nemzetközi cég nagyrészt végrehajtotta a határozatban foglaltakat, így a GVH eljárása elérte a fogyasztói tájékoztatás javításának célját. Ugyanakkor a kötelezettségvállalások nem teljesültek maradéktalanul, mert a vállalkozás nem igazolta a teljesítésre előírt határidő betartását, így a teljesítésére késve került sor. A vizsgálat emellett egyéb hiányosságot is talált, szintén a vállaltak végrehajtásának igazolásával kapcsolatban.
A versenyhivatal
40 millió forintos bírságot szabott ki a cégre a mulasztásokért.
A kiszabott bírság nem terheli a magyar szállásadókat, a feltárt hiányosságok felelőse – így a GVH döntésének kötelezettje – ugyanis az ír székhelyű nemzetközi vállalkozás.
A GVH bírság kiszabása helyett bizonyos esetekben elfogadhatja a vállalkozások olyan kötelezettségvállalásait, melyek kompenzálni tudják a fogyasztóknak okozott hátrányt, vagy más módon közvetlenül szolgálják a közérdeket. A cégeket azonban ilyen esetekben hatósági előírás kötelezi a vállaltak végrehajtására, annak valamennyi elemével – így az igazolásra vonatkozó intézkedésekkel – együtt. Utóbbiak ugyanis fontos funkciót töltenek be a teljesülés ellenőrizhetőségében, így kihatnak a vállalások társadalmi hasznára is: az Airbnb esetében például a kötelezettségvállalás pontos végrehajtása mind a szállásadók, mind a fogyasztók széles körét érintette. A GVH ezért az előírt intézkedések teljesítését minden esetben a vállaltak egészére kiterjedően, szigorúan ellenőrzi."
Hungary,2021-04-11,24.hu,https://24.hu/tech/2021/04/11/clubhouse-kozossegi-media-xab-ios-alkalmazas-radio-podcast/,"„Kipróbáltam egy appot, és egy csodálatos közösséget kaptam ajándékba”","Kevesebb, mint egy év alatt sikerült népszerűvé válnia a mára több millió felhasználót felmutató Clubhouse nevű közösségi alkalmazásnak, nem is akárhogy. 2021 legfelkapottabb applikációja akkora dobás lehet, mint korábban a TikTok, számos techvezér és híresség van oda érte. A magyar közösség is éledezik – erről beszélt nekünk a XaB nevű podcaster, akit a neten csak Magyar Clubhouse pápaként emlegetnek.					
A tavaly márciusban indult, kimondottan hangalapú közösségimédia-felület leginkább a rádiós műsorok és a konferenciahívások egyvelegeként írható le, mindezt ötvözve az exkluzivitással.
A Clubhouse-ra jelenleg csak meghívóval lehet regisztrálni, tehát nem tudunk csak úgy betévedni az internetről. Az alapítók szerint idővel az egész világ számára nyitott lesz a szolgáltatás, de jelenleg egy regisztrált felhasználó csak további két tagot hívhat meg. Ezt tetézi, hogy az alkalmazás egyelőre csak iOS-es mobilokra tölthető le, az androidos verzió fejlesztése csak nemrég kezdődött el. Nem csoda, hogy sokan borsos összegekért kínálják saját meghívójukat az eBay-en és más felületeken.
A hangulat az olyan egykori privát klubok élményét idézi, amik különféle hobbik, érdeklődési körök, ügyek mentén szerveződtek. Ez most éppen az interneten egy app segítségével. Mivel mindenki a telefonján beszél, így barátibb hangnem alakul ki. Ha a felhasználó bejutott, a regisztráláskor rögtön meg is adhatja az érdeklődési köreit, utána pedig különféle szobákhoz (room) csatlakozhat. A Clubhouse-ban ilyenekben zajlanak azon beszélgetések, amelyekbe bárki belehallgathat, ezek felett vannak az egyes témákat összefogó klubok.
A műsorformátum sokféle lehet: interjúk, viták, kötetlen beszélgetések bonyolíthatók le a szobákban. Ha nem tetszik, amit hallunk, akkor egyszerűen tovább megyünk, vagy ha szeretnénk hozzászólni, jelentkezhetünk. A kocsmahangulatot megelőzvén mindig a moderátorok dönthetik el, ki kapjon szót, de ez egyszerre akár több ember is lehet.
Az egyelőre bétában futó app népszerűsége 2021 elején lódult meg igazán: február közepére sikerült elérni a nyolcmilliós letöltési számot, ami április elején már 10 milliónál jár. A Clubhouse-on elérhető „műsorok” exkluzivitását az is növeli, hogy azok nem rögzíthetők, így aki lemarad, az egyszerűen kimarad, a FOMO, azaz a félelem, hogy lemaradunk valamiről, kimaradunk valamiből,  manapság nagy úr. Ha véget ér a beszélgetés, utána nyom nélkül eltűnik – persze telefonnal azért rögzíthető egy adás. 
Az alkalmazás felfutásában nagy szerepet játszott, hogy több híresség és techvezér is indított saját szobákat, elég csak Elon Muskot, Oprah Winfrey-t, vagy Bill Gatest említeni. A Tesla-vezér például a Gamestop-aranylázért felelős RobinHood nevű tőzsdei szoftver alapítójával, Vlad Tenevvel beszélgetett, amit hatalmas érdeklődés övezett: a chatszobához rengetegen csatlakoztak, ami próbára tette az applikációt,
pár perc alatt megdőlt a maximum ötezres hallgatói létszám.
A Clubhouse-t övező érdeklődés láthatóan a nagy cégek figyelmét sem kerülte el. A Twitter elkezdte építeni a Spaces névre keresztelt saját alternatíváját, és a Bloomberg forrásai szerint a cég az elmúlt hónapokban egy felvásárlási ajánlattal is próbálkozott, ami végül megakadt. Kínában is felbukkantak a másolatok, az Alibaba és a Tencent elkezdte tesztelni platformjain a hangalapú cseteket. A Facebook szintén dolgozik egy Clubhouse-alternatíván: már bejelentették a Hotline nevű szolgáltatást, ami egyelőre kísérleti jelleggel működik, és ugyan a hang játssza a főszerepet, de lesznek benne videók, és támogatja majd a beszélgetések rögzítését is.
A Clubhouse San Franciscó-i startupként indult, a céget Rohan Seth és Paul Davison alapította. A két szakember egy egyetemre járt, korábban pedig több közösségi szolgáltatás fejlesztésében is részt vett. Davison a Pinterest által felvásárolt Highlight-alkalmazást készítette, ami az érdeklődési körök szerinti ismerkedést próbálta elősegíteni. Az egykor Google mérnökeként is dolgozó Seth cége, a Memry Labs pedig a Dayfie szolgáltatást indította el, ami a napi szelfiket fűzte össze timelapse videókká – ez az Opendoor Technologiesnál landolt 2017-ben.
A Clubhouse értékét jelenleg 1 milliárd dollárra becsülik, és olyan unikornis startupként emlegetik, mint egykor az Airbnb-t, vagy az Ubert. Tőkebefektetések terén is bizalmat élvez, a legtöbb pénz eddig az Adreessen Horowitz befektetési alaptól jött, aminek a portfóliójában olyan befutott cégek vannak, mint a Facebook, a Zynga vagy a Slack. 
A magyarok is ráugrottak
A platformon a magyar közösség is elkezdett kialakulni, amivel kapcsolatban a neten csak XaB-ként ismert podcaster (XaB és barátai) osztotta meg velünk élményeit. Őt és társait januárban kereste meg egy törzshallgató, aki felajánlotta számukra a saját meghívóját tesztelési célokra. Így kerültek az első száz magyar felhasználóval együtt a Clubhouse rendszerébe. XaB-ék eleinte főleg technológiai oldalról kezdték el elemezni a szolgáltatást. Mivel januárban csak egy-két magyar szoba indult hetente, ezért a német piac felé vették az irányt, ami akkoriban robbant.
Nagyon tetszett amit ott láttam (hallottam). Okos emberek kulturáltan vitatkoztak politikáról, digitalizációról meg mindenféle közéleti témáról de párhuzamosan voltak lazább szobák is és néhány klub is beindult
– árulta el a 24.hu megkeresésére a podcaster.
akub Porzycki / NurPhoto / AFPFebruárban a magyar közösség is éledezni kezdett, főleg a startup és marketinges világ oldaláról, majd márciusban megérkezett a klubindítás lehetősége, és felgyorsult a folyamat.
„Hogy pontosan mit is csinálok? Ugyanazt, amit a podcastban és amit gyerekkorom óta: közösséget építek. Anno én voltam az a gyerek a suliban, aki minden pénteken és szombaton körbetelefonálta a haverokat. Addig nem nyugodtam, amíg nem jött össze valami jó kis buli. Mivel az első hetekben szinte minden magyar szobában ott voltam,  hamar lett gyakorlati tudásom a felület működéséről. Egyre többen kezdtek követni is. Kicsit olyan aranyásó hangulat volt, nőtt a közönség és egyre jobb arcokat ismertem meg, az újakat pedig külön szobákban folyamatosan képeztük, mert elsőre nem triviális ez műfaj. Aztán egyik este egy szobában, amikor felmentem a virtuális színpadra, meglepetésemre XaB Magyar Clubhouse pápa néven konferáltak fel” – árulta el nekünk arra a kérdésre, hogy pontosan mire is használja a platformot.
Idővel újabb tagok csatlakoztak a podcastes társasághoz, március ötödikén pedig megalakult a KLUBHÁZ a platformon. XaB kiemeli, hogy nem az egyéneket futtatják fel, hanem mint közösség dolgoznak együtt. A legnagyobb eredménynek azt tartja eddig, hogy sok száz embert sikerült megismerni a szolgáltatáson keresztül, így értékes kapcsolatokat, hasznos információkat tudott szerezni. Sokakkal már személyesen is találkozott, van akivel napi kapcsolatban áll. 
Röviden: kipróbáltam egy appot és kaptam ajándékba egy csodálatos közösséget, plusz sok barátomat is hoztam magammal. Valljuk be ez főleg a karanténok időszakában hatalmas érték. Egészen különleges érzés, hogy rengeteg embert felismerek a hangjáról és barátként üdvözlöm egy-egy szobában. Nagyon békés, kulturált, pozitív mindenki. Csodálatos dolog, hogy bizonyos szobákban milyen szellemi frissességgel, milyen okos emberekkel találkozom, akikkel a fizikai térben sokkal nehezebb lenne beszélgetnem, de minimum repkednem kéne kontinensről kontinensre.
Ez lenne a jövő?
A Clubhouse vonzereje, hogy tisztán hangalapú, valós idejű és erősen közösségi jellegű, sokak számára kifejezetten frissítő lehet a végtelen Zoom-meetingek és FaceTime hívások közt egy ilyen, kizárólag hanggal működő felület. Sokan a közösségi média jövőjét látják benne, ami ahhoz képest meglepő, hogy manapság mennyire a vizualitásra és a szövegre támaszkodnak a nagyobb platformok. Továbbá alternatívát jelenthet azoknak, akik más nagy szolgáltatásokat nem szívesen használnak, de mégis szeretnének közösséget építeni. XaB például erőteljesen ellenzi a Facebook használatát, a TikTokhoz pedig már öregnek érzi magát. A podcast mellé remek kiegészítőnek tartja a Cloubhouse-t, de nem szereti ha a kettőt összemossák, mert külön műfajokról van szó.
Őszintén szólva teches arcként nem értem, hogy ez miért csak most érkezik meg a piacra. Technológiai szempontból tíz éve is csinálhattuk volna ugyanezt. Nagyon rugalmasan ki tudja tölteni a napodban a holtidőket, hiszen egy mobil és egy füles segítségével bárhova magaddal viheted, főzhetsz, moshatsz, bevásárolhatsz hallgatózás közben, de akár még hozzá is szólhatsz. A színvonalasabb szobák akár esti kikapcsolódást is nyújthatnak, sokszor érdekesebbek, inspirálóbbak, mintha egy sorozatot bámulnál.
A podcaster szerint nagy erő van a hang alapú platformokban, ezt jelzi az is, hogy a nagy cégek rögtön másolásba kezdtek, de kérdéses, hogy a világjárvány után, a személyes találkozók visszatérésével hogyan alakul majd a Clubhouse-on töltött órák száma. XaB szerint a platform gyengesége, hogy nincs kereshető adatbázisa az eseményeknek, és az is visszafogja a közösség növekedését, hogy az androidos ismerősök egyelőre nem hívhatók be a rendszerbe. 
A kritikusok emellett kiemelik, hogy a szolgáltatás alkalmiságának és személyességének akadnak árnyoldalai, a rögzítés korlátozása miatt az online zaklatásnak például sincs sok következménye. Továbbá ezt a platformot sem kerülik el a koronavírusos konteók, illetve a gyűlöletkeltő tartalmak, a beszélgetések szabadon áramolhatnak – már amennyiben az adott szoba moderátora szóhoz juttat másokat is. Éppen ez az oka, hogy az erős cenzúrájáról ismert Kínában februárban betiltották az alkalmazást, ami legalább akkora hírverést jelentett a Clubhouse számára, mint Elon Musk műsorai.
Az országban valóságos botrány lett abból, hogy az emberek szabadon, bármiről beszélgetnek, például olyan témákról, mint az ujgurok elnyomása, vagy épp a cenzúra.
Érdekes lesz látni azt is, idővel miképp alakul a Clubhouse üzleti modellje. Jelenleg nem nagyon generál bevételeket, befektetésekből működik. A cégnél tervben van előfizetések, adakozások, jegyeleadások, borravalók és más módok, nem rég például bevezették a Clubhouse Payments monetizációs rendszert, amin keresztül a készítők pénzt kaphatnak a közösségüktől, viszont a szolgáltatás ezt nem adóztatja meg, a teljes összeg az alkotókhoz kerül.
A tulajdonosok elmondása szerint nem szeretnének hirdetésekre támaszkodni, és nem osztanak meg felhasználói adatokat adatbrókerekkel és hirdetőkkel. Szóval egyelőre még senki nem tudja, miképp lesz profitábilis a Clubhouse – de ez nem riasztja el sem a befektetőket, sem a több millió felhasználót.
Dömös Zsuzsanna  további cikkei
Nem követemSzerzőim
Ezt tudjuk eddig a TikTok „mágikus"" algoritmusárólSzexuális zaklatásnak számít, ha valaki letaperolja az avatarunkat?Magyarokat is érint minden idők egyik legnagyobb mobilos csalása"
Hungary,2021-04-02,24.hu,https://24.hu/otthon/2021/04/02/ingatlanpiac-befektetes-trend/,Így éri meg most ingatlanba fektetni,"Az Európai Központi Bank prognózisa és a Magyar Nemzeti Bank márciusi jelentése is az infláció várható növekedését jelzi előre 2021-re. Bár a gyors megtérülés aranykora már a múlté, az ingatlan amellett, hogy a pénzromlás idején is értékálló befektetés, Magyarországon hagyományosan is az egyik legkedveltebb befektetési forma. Az OTP Ingatlanpont szakértői szerint a befektetési célú ingatlanvásárlás ma is jó üzlet lehet, de a rövid távú megtérülés helyett most hosszabb távban érdemes gondolkodniuk a vásárlóknak.					
Az Európai Központi Bank előrejelzése 2021-ben 1,5 százalékos, míg az utolsó negyedévre már 2 százalékos átlagos európai uniós inflációval kalkulál, a Magyar Nemzeti Bank legfrissebb jelentésében 3,8-3,9 százalékos inflációra számít az idén. Befektetői körökben egy körültekintő ingatlanvásárlással kapcsolatban könnyen asszociálhatunk az értékállóságra, ezért a pénzromlás idején is jó választás lehet lakásba vagy (a vírus hatására egyre inkább akár) házba fektetni a pénzünket. De az is igaz, hogy a befektetési célú ingatlanvásárlás aranykorára, a 2010-es évekre jellemző gyors megtérülés, a ma hihetetlennek hangzó hozamok már mind a múlté, így most még fontosabb alaposan felmérni azt, hogy hol és milyen áron érdemes ingatlant vásárolni.
Az ingatlan változatlanul válságálló befektetés, de a korábbi évekkel ellentétben, a várható megtérülés számításakor a bérleti díj mellett nagyobb figyelmet kell fordítani a potenciális értéknövekedésre. Ma figyelembe kell venni, hogy bizonytalanabb lett a helyzet, a bérleti díjak alku tárgyát képezhetik és az érdeklődők száma is visszaesett. Ezért az ingatlan jövőbeli értéknövekedése sokkal nagyobb súllyal kell, hogy megjelenjen a megtérülés számításában
– mondta Valkó Dávid, az OTP Ingatlanpont vezető elemzője.
2013 óta a lakásárak a bérleti díjak növekedését jóval meghaladó mértékben emelkedtek. A bérlői oldal stabil kereslete ugyanakkor biztosította azt, hogy a kiszámítható bérleti hozamok a piacon tartsák a befektetési célú vásárlókat. Az első fordulatot az 5 százalékos (egy átlagos budapesti lakáskiadás akkori megtérülésének megfeleltethető) éves hozamot kínáló MÁP+ megjelenése jelentette, és ennek hatását tovább erősítette a koronavírus járvány következtében szinte megszűnő Airbnb és az átalakuló bérlői piac.
Az OTP Lakóingatlan Értéktérkép adatai alapján 2013 és 2021 között a bérleti hozamok folyamatosan csökkentek. Ma a vidéki nagyvárosok közül Miskolcon és Pécsen, illetve Budapest egyes peremkerületeiben érhető el a MÁP+ által biztosítottnál valamivel magasabb, vagy azzal azonos éves bérleti hozam, míg a pesti belvárosban és a budai oldalon inkább csak 3-4 százalék közötti hozam realizálható. A távoktatás részleges bevezetésével, a home office térnyerésével, és a turizmus stagnálásával rövid távon nem várható, hogy a bérleti kereslet élénkülésével a bérleti díjak látványos emelkedésnek induljsanak. 
Ezzel egy időben az ingatlanárak nem estek látványosan (vagy semennyire sem), és az év elején bevezetett otthonteremtési támogatások hatására megélénkült kereslet is az áresés ellenében hat, ezért a bérleti megtérülés helyett egyre inkább a hosszabb távú értéknövekedési potenciál kell, hogy érvényesüljön a befektetési célú lakásvásárlásoknál.
A koronavírus hatására megváltozott ingatlanvásárlási preferenciák (kertkapcsolat, erkély keresettsége, az agglomerációk felértékelődése és ezzel párhuzamosan a belvárosi lokációk iránti kereslet visszaesése) hosszú távú hatásai egyelőre bizonytalanok.
A járvány által okozott változások mellett az otthonteremtési támogatások és az alacsonyabb áfakulcs ugyanakkor egyértelmű lendületet adtak az újépítésű ingatlanok piacának. Ha a tavaly napirendre került, preferált fejlesztési célpontnak számító rozsdaövezetek kijelölése együtt járna egy, a mostaninál kedvezőbb (gyakorlatilag egységesen nulla százalékos) adókulcs bevezetésével, az még tovább növelhetné ezeknek a területeknek a forgalmát, és így árszintjét.
A rozsdaövezetek alapból is jellemzően nagyobb értéknövekedési potenciállal bíró területek, ahol látványos és gyors átalakulások mehetnek végbe. Az ingatlanfejlesztők által megvalósított kiegészítő infrastrukturális beruházások ideális esetben további fejlesztéseket vonnak maguk után, ami még tovább növelheti ezen területek vonzerejét mind a bérlők, mind a saját célra lakást keresők körében
– tette hozzá az OTP Ingatlanpont vezető elemzője.
Hasonló potenciál lehet az igencsak limitált kínálatú, belvároshoz közeli, családi házas zónákban is, hiszen a járvány utáni visszarendeződéssel mérséklődhet a mostani agglomerációs kiköltözési hullám és újra felértékelődhet a munkahely és belváros elérhetősége, a jó infrastruktúra és tömegközlekedés.
Az, hogy a jövőben hol fog emelkedni az ingatlanok ára, természetesen sok tényezőn múlik, ezért megfontolandó lehet egy ingatlanpiaci szakértő bevonása is a döntéshozatalba
– foglalta össze gondolatait Valkó Dávid."
Hungary,2021-03-08,24.hu,https://24.hu/szorakozas/2021/03/08/airbnb-szoba-titok-szellozo-video/,"Úgy érezte, megfigyelik a szobájában, aztán talált egy titkos helyiséget a szellőztető mögött","Hátborzongató.					
A TikTokján mesélte el – illetve mutatta meg – egy amerikai, Hesobadass felhasználónevű férfi, milyen fura egy szállást sikerült kivennie az Airbnb-n. Így utólag már az is érthető szerinte, hogy a tulajdonosok, akik kiadták a szobát, miért voltak csalódottak, hogy várakozásukkal szemben egy férfi vette ki, nem egy nő, ahogy számítottak rá.
Aztán éjszaka már Hesobadassnek is kellemetlen volt a helyzet:
Az éjszaka közepén zajokat kezdtem el hallani és úgy éreztem, valakik néznek.
Reggel aztán lekezdett kutakodni, miért is érezhette így magát.
Készített is róla egy videót, odalép a szellőzőhöz és mögötte egy sötét helyiséget talál.
Arra nincs bizonyítéka, hogy volt is valaki ott az éjszaka, de azt kéri mindenkitől Hesobadass, hogy figyeljenek oda.
  @hesobadass Y’all be carful out here ! ##airbnb ##richmondvirginia ##tiktok ♬ original sound - Keezybadass"
Hungary,2020-12-12,24.hu,https://24.hu/fn/gazdasag/2020/12/12/airbnb-rovid-tavu-lakaskiadas-korlatozas/,Néhány hónap alatt több ezer Airbnb-lakás tűnt el Budapestről,"Kemény éve van a rövid távú lakáskiadással foglalkozóknak: nem elég, hogy a kormány és a főváros is korlátozná a piacot, a koronavírus-járvány miatt a szektor a túlélésért küzd.
Ribarics Ádám a Budapest Residence vezetője, cégük a járvány előtt még közel kétszáz budapesti lakás kiadásával, üzemeltetésével foglalkozott. Az általuk kezelt lakások tulajdonosainak 40-50 százaléka viszont az utóbbi időben átnyergelt az Airbnb-ről a hosszú távú lakáskiadásra, és Ribarics becslése szerint 20-30 százalék biztosan nem is tér majd vissza a rövid távú kiadáshoz. Ennek megfelelően már látszik, hogy tömegesen jelentek meg a havi 100 ezer forintért bérelhető ingatlanok Budapesten, a jó részük pedig a Rentingo.com szerint korábbi Airbnb-lakás.
A Budapest Residence lakásainak jelenleg 20-30 százaléka foglalt, ezeket kivétel nélkül magyarok bérlik. Igaz, hogy ők hosszú távra veszik ki a lakásokat, de mivel az árak nagyon mélyen vannak, a cég bevétele a megszokotthoz képest 80 százalékkal esett vissza. Ribarics szerint máris kijelenthető, hogy az Airbnb-lakások száma a korábbi szint 60-70 százalékra csökken majd Budapesten.
A drasztikus zuhanás már tapasztalható:
Budapesten 2015 őszén 5200 szállást kínált az Airbnb, 2020 nyarára ez a szám kis híján megduplázódott. Most viszont megint közelebb állunk az öt évvel ezelőtti adathoz, miután a rövid távon kiadott lakások piacát figyelő oldal szerint jelenleg a fővárosban valamivel több mint 7 ezer Airbnb-lakás van.
Mint az alábbi térképen látszik, a legdurvább csökkenés értelemszerűen a fő turistacélpontnak számító belső kerületekben figyelhető meg. Csak a VII. kerületben több mint ezer lakás tűnt el a piacról néhány hónap alatt. De a VI. kerületben is sokan áttérhettek a hosszú távú lakáskiadásra, ott harmadával csökkent az Airbnb-n elérhető lakások száma.
Ribarics Ádámék viszont már látják a fényt az alagút végén. Rövid időn belül 300 foglalás érkezett hozzájuk áprilisra és májusra, miután kiderült, hogy tavaszra már érezhető lehet a koronavírus elleni védőoltatások hatása. Zömében angolok és írek csaptak le az apartmanokra. 
Rege Mihály, a Felelős Szálláshelykiadók Szövetségének elnöke kérdésünkre elmondta, az Airbnb-vel foglalkozó vállalkozók nagy részének a határok szeptemberi lezárása volt az utolsó csepp a pohárban. Ő is megemlítette, hogy sokan a hosszú távú lakáskiadásra váltottak, várakozása szerint a csúcsidőszakhoz, tehát például a tavalyi nyárhoz képest csupán a lakások 40-50 százaléka lesz a piacon még jövő április, május környékén is.
A foglalható napok korlátozása az Airbnb-piac kinyírását jelentené
A kormány elsősorban a szállodaipar megsegítése, a főváros pedig az albérletárak csökkentése érdekében akarja szabályozni a rövid távú lakáskiadást. Az ingatlan.com tavaly megvizsgálta, hogyan hatott a lakbérekre a lakáshotelek térnyerése. A Forbes által közölt adatok alapján egy 50 négyzetméteres lakás bérleti díját havonta átlagosan 13-27 ezer forinttal drágította meg az Airbnb elburjánzása a belső kerületekben.
A módosításokról az önkormányzatok dönthetnek, de nem sietik el a dolgot, úgy tudjuk, az idén nem is lesz döntés az ügyben. Viszont amíg korábban több vezető politikus, például Fürjes Balázs  államtitkár és Karácsony Gergely főpolgármester is az időkorlát bevezetését támogatta, most elképzelhetőnek tűnik, hogy csak enyhébb korlátozások lesznek.
Ribarics Ádám is tagja az egyik szövetségnek (FSZKSZ), amelyik együttműködve az önkormányzati operatív munkacsoporttal, a korlátozások kidolgozását előkészíti. Elmondta, hogy már több kerület képviselője is célzott arra, nem feltétlenül akarják a foglalható napok számát korlátozni, mert ezzel a feketegazdaságot erősítenék. Inkább olyan intézkedésekben gondolkoznak, mint az éjszakai ügyeletes ellenőrző testület, amely a lakóközösség rendelkezésre állna problémák esetén, vagy egy francia minta alapján működő szénmonoxid- és zajszintmérő okoseszköz.
Ez a szegmens is a létért küzd most, ezért különösen fontos, hogy milyen döntést hoznak az önkormányzatok az Airbnb-zés szigorításával kapcsolatban
– nyilatkozta Rege Mihály, aki azt tapasztalja, hogy a kerületi önkormányzatok rugalmasan és segítőkészen állnak a helyzethez, a főváros részéről viszont inkább ellenséges hangulatot éreznek. 
Szerinte megalapozatlan állítások jelennek meg az apartmankiadókkal kapcsolatban, és néhány, a lakásszegénység ellen küzdő szervezetnek is túl nagy a lobbiereje a fővárosban. Hozzátette: a foglalható időszak korlátozása az Airbnb-piac kinyírását jelentené, de a következménye lehetne az is, hogy a szektor átmenne illegalitásba. Mindez emberek tízezreinek a megélhetését veszélyeztetné, amit néhányan teljesen figyelmen kívül hagynak, amikor szociális szempontokról beszélnek – mondta Rege."
Hungary,2020-12-28,24.hu,https://24.hu/szorakozas/2020/12/28/iggy-azalea-playboi-carti-gyerek-ps5-szuletes/,"Iggy Azalea pasija inkább PS5-ön játszott, minthogy bement volna a kórházba fia születésekor","Szétmentek, de barátok finoman szólva sem maradtak.					
A Complex számolt be arról, hogy a rapper Iggy Azalea komoly kifakadást nyomott le a Twitteren expasija, a szintén rapper Playboi Carti kapcsán, akitől közel egy éve fia született. A kapcsolatuk azóta is elég zavaros.
El tudom képzelni, hogy megvan még a csajod, akivel csaltál a terhességem alatt, és aki ott csücsült melletted a lemezbemutatódon. Ja, meg aki miatt karácsonykor se nézed meg a fiadat. Te SZEMÉT. Csak hogy tisztázzuk: ez az ember tegnap idejött, hogy elmondja, mennyire szeret engem. És ez most nem valami megkeseredés eredménye tőlem, csak nem fogok többé szemet hunyni a sok szar felett, ami a fiam kárára történik
– kezdte Azalea:
Ez az ember inkább a PS5-jét nyüstölte ahelyett, hogy bejött volna a kórházba a fia születésekor. Egyedül voltam a fiammal, mert csak egy embert lehetett volna fogadni a vírus miatt. Amúgy akkor még együtt éltünk.
Kiderült, hogy Carti nem igazán akarja nevére venni a gyereket:
Annak ellenére, hogy Onyx egy tervezett baba volt, akit szerettünk volna, valami különös szarságnál fogva még mindig nem írta alá az apasági nyilatkozatot. Pedig a gyerek már 9 hónapos. Nem adja oda a vezetéknevét a fiának. El lehet képzelni, milyen rohadék tesz ilyet.
Carti szeretője miatt Azalea és fia Airbnb-ben laktak:
Még májusban kiköltöztünk a fiammal, egy hét múlva mentem csak vissza a cuccainkért. Onyx és az én cuccaim is be voltak hányva a vendégszobába, de annak a kurvának a bőröndje már ott volt a házban. Azóta se mehettünk vissza oda, így hónapokig Airbnb-ben laktunk Los Angelesben, mire találtam magunknak egy rendes házat. Ennyi a sztori, miközben ez az ember állítólag a családja visszaszerzésén gondolkodik."
Hungary,2020-11-23,24.hu,https://24.hu/belfold/2020/11/23/i-keruleti-budai-var-onkormanyzat-berlakas-berleti-dij-bayer-zsolt/,"Óriási hiányt okoznak a bérlakások, a polgármester emelné az árakat, de a lakók panasza is jogos","Új lakásrendeleten dolgozik az I. kerület vezetése, ami megemelné az önkormányzati lakások alacsony bérleti díját. A lapunk által kikért adatok alapján a lépés indokolt volna, mert évente több száz millió forint hiányt okoz a Budavári Önkormányzat költségvetésben az ingatlangazdálkodás. A bérlők aláírásgyűjtéssel tiltakoznak a terv ellen, és érveik egy része szintén jogos. V. Naszályi Márta polgármester például a választási kampányban azt ígérte, kezdeményezik, hogy a lakók megvehessék a lakásokat, most azonban azt mondja, erre nincs lehetőség. A polgármester szigorúan lépne fel az Airbnb-zők ellen, és bíróság elé vinné Bayer Zsolt lakásügyét.					
Összességében több milliárd forint ráfizetéssel „hasznosította” az elmúlt években önkormányzati bérlakásállományát Budapest I. kerülete – derült ki a lapunk által kikért közérdekű adatokból. Bár a budai Várat is magában foglaló városrész lakásbérleti rendszere már csak történelméből fakadóan is speciális, a lakás és nem lakáscélú ingatlankiadások mérlegadatai aligha mutatnak felelős gazdálkodást.
Az adatokat annak apropóján kértük ki, hogy a Budavári Önkormányzat a párbeszédes V. Naszályi Márta polgármester vezetésével – aki tavaly 21 év után váltotta le a fideszes Nagy Gábor Tamást – új lakásrendeleten megalkotásán dolgozik. A tervezet jelentősen átírná az eddigi szabályokat, és megemelné az önkormányzati lakások bérleti díját, aminek mértékét – törvényi kötelezettsége ellenére – évek óta nem vizsgálta felül a kerület korábbi vezetése.
Az adatokból az látszik, hogy a volt kormánypárti polgármester vezetése alatt az elmúlt hat évben sokkal többe került az önkormányzati lakásállomány fenntartása, mint amennyi bérleti díj befolyt az ingatlanok hasznosításából. Ha pedig csak a lakáscélú ingatlanok kiadásából származó bevételek és kiadások mérlegét vizsgáljuk, az eredmény lesújtó.
Összesen 3 milliárd 76 millió forinttal volt több a kiadás, mint a bevétel 2014 és 2019 között.
Tavaly például 945 millió forint volt a mínusz, igaz, ez választási év volt, és talán ezért jóval többet költöttek az ingatlanállományra, mint korábban. De azt megelőző két évben is félmilliárd forintál is több volt a kiadás, mint a bevétel. Az elmúlt hat év egyike sem volt még nullszaldós sem.
A képet némileg árnyalja, ha a lakás és a nem lakáscélú ingatlanok kiadásának mérlegét együtt vizsgáljuk. Az elmúlt hat évben összességében ez az érték is 90 millió forintos mínuszt mutat, de a hat évből háromszor pozitív volt a szaldó. Vagyis az üzlethelyiségek kiadása mérsékelte a veszteségeket, igaz, még ezzel együtt is a kerület közössége fizette meg az alacsony bérleti díjakkal járó ráfizetést. 
Összességében viszont nem állítható, hogy az üzlethelyiségekkel felelősen gazdálkodott volna az I. kerület, pedig ez kompenzálhatta volna a masszívan ráfizetéses bérlakásrendszer kiadásait. Számos példa igazolta, hogy az önkormányzat értékes ingatlanokat elkótyavetyélt, és azok hasznából nem a kerület részesült. A kormánypárti körökben járatos Zsidai Roy cégcsoportja például az exkluzív Pest-Buda Hotelt kerületi ingatlanokból alakította ki, ezekért havi 126 ezer forintot fizet, amit a szálloda egy hétvége alatt ki tud gazdálkodni. De összességében a bérleti díj 114-szeresét képes megtermelni egy hónap alatt.
Kódolt igazságtalanság
Az I. kerületi bérlakások bonyolult helyzetének megértéséhez a rendszerváltásig kell visszanyúlni. 1990 után ugyanis a tanácsi lakások nagy többségét nyomott áron megvásárolhatták a bérlők, de kivételt képeztek ez alól az I. kerületi műemléképületek lakásai. Az akkori döntés értelmében ezeket nem alakíthatták társasházzá, a lakásokat nem albetétesítették. Mivel nem lehetett privatizálni az ingatlanokat, önkormányzati tulajdonba kerületek.
Fotó: MTVA/Bizományosi: Jászai Csaba
Sokakkal szemben ez a döntés igazságtalan volt. Őket úgy próbálták kompenzálni, hogy alacsony, úgynevezett szociális lakbért kellett fizetniük, méghozzá rászorultságtól függetlenül. Ennek díja ma nettó 252 forint négyzetméterenként. Ez egyben örökölhető bérleti jogot jelentett, ami más önkormányzati vagy magántulajdonú ingatlanra cserélhető. Szintén az örökbérleti jogú lakások kategóriájába tartoznak az úgynevezett költségelvű lakások. A szabály szerint minden lakáscsere után költségelvű lakbért kell fizetni, ami nettó 425 forint jelenleg négyzetméterenként. Utóbbi két lakástípus felett az önkormányzat valójában nem rendelkezik, lakáscsere esetén – ha az a szabályoknak megfelelően történik – hozzájárul a cseréhez, viszont, ahogyan azt a mérlegek mutatják, a költségek terhelik az önkormányzatot és így a kerület egészét. 
Ennél tisztább a képlet az piaci alapú lakásoknál: az önkormányzat pályázatot ír ki, és szerződést köt a nyertessel, akinek piaci árat kell fizetnie, ami csak a nevében piaci, valójában jelentősen olcsóbb. Nagy Gábor Tamás volt fideszes polgármester például egy 71 négyzetméteres „piaci alapú” lakásért bruttó 70 ezer forintos bérleti díj mellett jutott hozzá.
Az I. kerületi önkormányzati lakások helyzete azért speciális, mert bizonyos esetekben lehet érvelni a jelenlegi bérleti díjak mellett és azok ellen is, ám igazságot tenni nehéz, mert szinte annyi egyéni történet van, ahány önkormányzati lakás. Akad olyan bérlő, akinek még a nagyapja vásárolt telket az I. kerületben, és épített rá házat, amit az államosításkor elvettek a családjától, és soha nem kapták vissza, csak bérlőként lakhatnak benne. Esetükben nehéz volna a bérleti díj emelése mellett érvelni. Ugyanakkor számos magántulajdonú lakás birtokosának is nehéz elmagyarázni azt, hogy az önkormányzat a hozzá befolyó pénzeket miért nem igazságosan osztja el, és mivel nekik nincs közük a múlt igazságtalanságaihoz, a kárukra elköltött pénzeket jogosan kifogásolhatják. Szabályokat viszont csak egységesen lehet alkotni.
A polgármester emelné az árakat
A polgármester tervei elsősorban a szociális bérleti díjat fizetőket érintenék, ők is vannak a legtöbben, az 1412 I. kerületi önkormányzati lakás közül 972-t így adnak ki. V. Naszályi Márta szakítana a korábbi gyakorlattal, és ezentúl csak azok fizethetnének szociális lakbért, akik valóban rászorulnak, vagyis az egy főre jutó jövedelmük nem haladja meg a nettó 120 ezer forintot. Akinek a jövedelme ezen felül van, átkerülne a költségelvű kategóriába, amelynek díja 425 forintról 650 forintra emelkedne négyzetméterenként. Utóbbit a polgármester tájékoztatása szerint 2013 óta nem emelték, miközben minden drágább lett, és ezért is keletkezett százmilliós hiány évről évre a költségvetésben. Ráadásul – mint mondta – mindkét díjat évente felül kellene vizsgálni a lakástörvény szerint, amit nem tett meg a kerület korábbi vezetése. 
V. Naszályi lapunk kérdésére leszögezte, nem akarnak kibabrálni senkivel, csak tiszta helyzetet akarnak teremteni.
A jelenlegi lakásrendelet jogszabálysértő, nem koherens, és sok sebből vérzik. Tehát használhatatlan. Új lakáspályázatokat ez alapján nem lehet igazságosan kiírni
– mondta a kerületvezető, aki szerint a hivatalba lépése óta kapja a megkereséseket, hogy sokan szeretnének önkormányzati lakáshoz jutni, köztük rendőrök, tűzoltók, ápolók és tanárok. Számukra is tiszta helyzetet akarnak létrehozni, és a jelenleg rendelkezésre álló körülbelül 35 üres lakást már az új szabályok szerint adnák ki.
V. Naszályi Márta. Fotó: Fülöp Dániel Mátyás /24.hu
Kiemelte, hogy a koronavírus miatti gazdasági helyzetre tekintettel az új szabályokat és a megemelt bérleti díjakat csak jövő áprilistól vezetnék be. Azt mondta, a változtatás azért is fontos, mert az önkormányzat a jövőben nem terhelné rá automatikusan a felújítási költségeket a lakókra, szerinte ez ugyanis önkormányzati feladat. Hozzátette, bizonyos fokig abban is partner, hogy korábbi, igazolható felújítási költségeket beszámítson az önkormányzat, észszerű időtávlatban.
V. Naszályi Márta még két módosításról beszélt.
A továbbiakban drákói szigorral csapnának le azokra, akik önkormányzati lakást Airbnb-típusú lakáskiadásra vagy bérbeadásra használnak.
És kizárnák azokat az önkormányzati lakásszerzés lehetőségéből, akiknek már van beköltözhető állapotú lakásuk, legyen az magántulajdonú vagy önkormányzati.
A polgármester azt hangsúlyozta:
Jót szeretnék mindenkinek, de azt nem tudom garantálni, hogy azok, akiket huszonöt évvel ezelőtt igazságtalanság ért, maradnak ugyanazon feltételek mellett, mert ez nem fenntartható.
Petíció indult, mást ígért a polgármester
Az új lakásrendelet ellen petíció is indult, amit értesüléseink szerint csaknem háromszáz lakó írt már alá, ám az hivatalosan még nem jutott el az önkormányzathoz. A lakók ebben nehezményezik a lakbérek megemelését, de azt is megfogalmazzák, hogy „a lakásokat az önkormányzat a jelenlegi bérlőknek nem adja el a Fővárosi Vagyonátadó Bizottság 1994-ben kelt határozatára való hivatkozással (ellentétben a választási programjában foglaltakkal).” 
Frissítünk!
Több lakó is jelezte, hogy az önkormányzat múlt csütörtökön átvette a petíciót, továbbá az összes képviselőnek is eljuttatták elektronikus formában is.
V. Naszályi Márta szerint ilyet viszont senki nem ígért, mindössze annyit, kezdeményezik, hogy a bérlők megvehessék a lakásokat, ám – mint elmondta – a hivatal átvétele után kiderült, hogy erre nincs lehetőségük. Arra pedig nem tudta a választ, hogy a 1994-es döntést felül lehetne-e írni, ezt a jogászaik vizsgálják.
Tény, hogy az ellenzék tavalyi programbemutatóján készült videón is megörökítették, amint V. Naszályi a bérlakások esetleges értékesítéséről beszélt. V. Naszályi Márta (a felvételen 50:45-től) azt mondta (és lényegében szó szerint ez szerepelt az ellenzék helyi választási programjában is):
Kezdeményezzük, hogy akik a lakásprivatizációkor, a ’90-es években nem vásárolhatták meg a bérleményüket, azok most megtehessék.
A lakók érthetően csalódottak, ha most egy év elteltével azt hallják, hogy erre még sincs lehetőség, és jogászok vizsgálják az ügyet.
A képviselő-testületben a többség szempontjából meghatározó szavazattal bíró Momentum adta alpolgármester szerint viszont valóban az volna üdvös, ha a lakók megvehetnék az ingatlant, amiben laknak, vagy ha az önkormányzat vásárolhatná meg a bérleti jogukat azoktól, akik eladásra kínálnák. Gelencsér Ferenc szerint ez a döntés tudná feloldani a történelmi igazságtalanságokat. Hozzátette ugyanakkor, hogy a kormány változtathatna a szabályokon úgy, hogy ezeket az ingatlanokat el lehessen adni.
A trükközőket felelősségre vonnák
Kiderült az is, hogy több gyanús ügyet bíróság elé tervez vinni az önkormányzat, köztük Bayer Zsolt lakáscseréjét. A Fidesz-tag újságíróról és családjáról a 24.hu derítette ki, hogy ugyanazzal a trükkel két vári önkormányzati lakást is megszereztek. Mindkét alkalommal egy pilisszentkereszti ház tulajdonjogát cserélték az I. kerületi lakások bérleti jogára, majd rögtön visszavásárolták a Pest megyei ingatlant. A csereügyletekre azért volt szükség, mert a lakástörvény szerint az önkormányzati lakások bérleti joga csakis másik lakás bérleti vagy tulajdonjogára cserélhető, pénzért nem megvásárolható. Bayer viszont fizetett – ezt az Azonnalinak adott interjújában ismerte el. Szerinte egyébként mindenki így szerzett lakást a Várban, mindenki bele van kényszerítve, hogy törvénytelenséget kövessen el. 
V. Naszályi Márta szerint ez nem igaz, sőt szerinte a többség jogilag megfelelően cserélt lakást. Hozzátette, Bayer Zsolt ügye azok között a dossziék közt van, amely ügyeket  jogi útra terelik abban az esetben, ha az eddig beadott ügyekben a bíróság számukra kedvező döntésre jut. Az eddigi leggyanúsabb ügyeket ugyanis már perre is vitték. A polgármester szerint nincs is más lehetőségük, mert
Bayer ország-világ előtt bejelentette, hogy törvényt sértett.
Kiemelt kép: Farkas Norbert /24.hu"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2020-12-08,24.hu,https://24.hu/otthon/2020/12/08/melypontra-zuhantak-a-budapesti-alberletarak/,Mélypontra zuhantak a budapesti albérletárak,"Mélypontra zuhantak a budapesti albérletárak a koronavírus-járvány második hullámának hatására, november elejétől, a vészhelyzet kihirdetését követően tömegesen jelentek meg a havi 100 ezer forint körüli összegtől bérelhető lakások - közölte a Rentingo.com pénteken az MTI-vel.					
A közösségi albérletkereső portál szerint ezek közül sokat azok az egyetemisták vettek ki, aki kiköltöztek ugyan a kollégiumokból, de Budapesten maradtak.
A közleményben kifejtik: a koronavírus-járvány első, tavaszi hullámát követően nagyjából nyárra közelítették meg a budapesti albérletpiacon az árak az év elejei szintet. A Rentingo.com elemzése alapján a kínálati oldalon ugyan már májusban 160 ezer forint fölé emelkedett az átlagár, a keresleti oldalon ugyanakkor csak júliusban közelítette meg a 150 ezer forintot.
Ezt követően a szeptemberi tanévkezdésre sem állt vissza a piac, folyamatos volt a visszaesés, a járvány második hulláma miatt pedig a fővárosban jelenleg is 150 ezer forint alatt van egy átlagos albérlet havidíja.
A portál január-november közötti adataiból az is kiderült, hogy a piac változásaira reagálva a bérbeadók közül sokan első lépésként kedvezőbbé tették a kauciós feltételeket, majd az árat is csökkentették.
A Rentingo.com szerint az idén két meghatározó piaci tendencia érvényesült: az Airbnb-lakások albérletekké váltak, valamint, hogy a járvány hatására csökkenő kereslet miatt a bérbeadók egyre inkább szolgáltatásként tekintenek a lakáskiadásra, ezért több időt, energiát fordítanak a megfelelő bérlő megtalálására."
Hungary,2020-12-04,24.hu,https://24.hu/fn/gazdasag/2020/12/04/koronavirus-tomegesen-jelentek-meg-a-100-ezer-forintert-berleheto-lakasok-budapesten/,Tömegesen jelentek meg a 100 ezer forintért bérelhető lakások Budapesten,"Mélypontra zuhantak a budapesti albérletárak a koronavírus-járvány második hullámának hatására, november elejétől, a vészhelyzet kihirdetését követően tömegesen jelentek meg a havi 100 ezer forint körüli összegtől bérelhető lakások – közölte a Rentingo.com pénteken az MTI-vel.
A közösségi albérletkereső portál szerint ezek közül sokat azok az egyetemisták vettek ki, aki kiköltöztek ugyan a kollégiumokból, de Budapesten maradtak. A közleményben kifejtik: a koronavírus-járvány első, tavaszi hullámát követően nagyjából nyárra közelítették meg a budapesti albérletpiacon az árak az év elejei szintet. A Rentingo.com elemzése alapján a kínálati oldalon ugyan már májusban 160 ezer forint fölé emelkedett az átlagár, a keresleti oldalon ugyanakkor csak júliusban közelítette meg a 150 ezer forintot.
Ezt követően a szeptemberi tanévkezdésre sem állt vissza a piac, folyamatos volt a visszaesés, a járvány második hulláma miatt pedig a fővárosban jelenleg is 150 ezer forint alatt van egy átlagos albérlet havidíja.
A Rentingo.com szerint az idén két meghatározó piaci tendencia érvényesült: az Airbnb-lakások albérletekké váltak, valamint, hogy a járvány hatására csökkenő kereslet miatt a bérbeadók egyre inkább szolgáltatásként tekintenek a lakáskiadásra, ezért több időt, energiát fordítanak a megfelelő bérlő megtalálására.
Képünk illusztráció: Marjai János /24.hu"
Hungary,2021-01-03,24.hu,https://24.hu/szorakozas/2021/01/03/pedro-pascal-the-mandalorian-szinesz-portre-star-wars/,"„Hatévesen kitettek a mozi előtt, mintha az lenne a gyerekmegőrző”","A Mandalorian 45 éves főszereplőjét most éppen nagyon szeretik Hollywoodban, de pár évvel ezelőtt annyira rosszul állt a szénája, hogy a lakbérét sem tudta kifizetni. Épp Budapesten flangál egy másik filmforgatás miatt, úgyhogy arra gondoltunk, ideje megnézni, milyen úton lett színész Pedro Pascalból – hogy legyen miről beszélgetni, ha valahol összefutnátok vele.					
Apám háromszor vitt minket moziba egy héten. Hazajött a melóból, megkérdezte, néznénk-e valamit, mi meg üvöltve rohantunk, hogy persze. Láttam a Rambo – Első vért és csomó mást is. Volt egy nyár, mikor anyám reggel kirakott a mozi előtt, mintha az lenne a gyerekmegőrző – akkoriban más világ volt. Végignéztem aznap mindent, a Poltergeist – Kopogó szellemet is, mielőtt hatkor jött értem. A filmek iránti szerelem végül hobbiszínészetbe fordult át, aminek örültek a szüleim. Legalább nem a kábeltévét néztem reggeltől estig, a kanapén ülve. De sok idő volt, mire ez kifizetődött
– emlékezett vissza Pedro Pascal a gyerekkorára az Augustman magazinnak egy 2019-es nagyinterjúban. Tudni kell, hogy a színész nem tősgyökeres amerikai, szülei Chiléből menekültek Amerikába, mikor Augusto Pinochet átvette a hatalmat a dél-amerikai országban. A Pinochet elleni szervezkedések idején a Pascal família sebesült polgárokat bújtatott, ám végül odáig fajult az üldöztetésük, hogy menedékkérelmet kellett benyújtaniuk a venezuelai nagykövetségen. Dániába, majd a texasi San Antonióba küldték őket – utóbbi helyen le is telepedtek, itt nőtt fel a színész.
Elmondása szerint a színészi pályához való hozzáállása a rajongásból úgy vált véresen komollyá, hogy mélyebben elkezdte vizsgálni, mitől működik egy történet, milyen elemei vannak a jó színészi játéknak, és nem utolsósorban olyan munkákat is muszáj volt kapnia, melyekkel ki tudta fizetni a számláit. Sosem kételkedett abban, hogy valamikor elérkezik a nagy áttörés.
Nála rémesen lassan jött el: sorozatszerepekben, reklámfilmekben tűnt fel fiatalkorában, miközben a New York Egyetemen színészetet tanult.
Ha pedig szerepet kapott egy „hetedrangú kábeles sorozatban”, felvillanyozta a tudat, hogy legalább a mindennapi költségeit tudja fizetni.
Többször is előfordult, hogy majdnem hajléktalanná vált, lakott airBnB-ben is, mert nem volt pénze másfajta lakhatásra. Hogy mennyire epizodista volt az amerikai filmgyártásban, jól érzékelteti, hogy az alapvetően tiniszériának minősülő Buffy, a vámpírok rémében csak egyetlen epizódban tűnt fel, ahogy az Esküdt ellenségek című sorozatban is alig pár perces monológjai voltak a képernyőn. Nem kevés színházi darabban készült a pályára, szerinte a heti nyolcszori színpadra állás az edzéshez hasonlítható, mert mindig újabb és újabb tulajdonságokat fedezhet fel a színész magában.
Sergei Bachlakov/Walt Disney Television via Getty ImagesÉvekkel később, sok-sok kopogtatás után, 2014-ben a Trónok harca egyik főszereplőjévé vált harminckilenc évesen, így megnyitva maga előtt az álomgyár kapuit. Azt nem tudja eldönteni, hogy a siker, mely érte jött, a véletlennek, a szerencsének vagy saját tehetségének volt köszönhető. 
Ingázom az indokok között. Véletlenszerűnek tűnhet, ami szerintem ijesztő is lehet sokaknak. De én ebben az egész véletlenben látok egy kis értelmet is. Ha mindvégig kitartasz, hogy neked igenis ez a dolgod itt a Földön, akkor megnöveled az esélyét annak, hogy egyszer tényleg megtalál a siker.
Ennél persze komplexebb módon került az HBO látókörébe, akik legyártották a sorozatot: fiatal kollégáját mentorálta, aki jelentkezett a széria egyik szereplőválogatására. Pascalnak ez meghozta a kedvét, készített magáról egy videófelvételt, amit elküldött egyik közeli barátjának, Sarah Paulsonnak. Ez sem volt véletlen, mert a színésznő legjobb barátnője Amanda Peet, aki a sorozat forgatásáért felelős David Benioff felesége. Pascal megkapta Oberyn Martell karakterét, szerinte főleg saját arcberendezése miatt, amely „rosszfiú-szerepekre ítéltetett”.
A Star Wars-rajongók szívében
Miután a Trónok harca lehetőségként kifutott – pontosabban nem volt több szerepe Oberynként –, Pascalt bombázták a különféle szerepekkel, csak itt már nem színházi darabokról vagy epizodista figurákról szóltak a megkeresések, hanem a legmagasabb szintű munkákról. A Netflix Narcos című sorozatában komoly szerepet bíztak rá, ahogy a Kingsman: Az aranykörben is. Ezt követően a szereplőgárdában nagyon erős Határok mentén című filmben Ben Affleck és Oscar Isaac oldalán játszhatott, hogy eljussunk 2019-ig, amikor megtalálta őt élete szerepe.
Jon Favreau a Disney támogatásával útjára indította a Mandaloriant, ami egy, a Star Wars világában játszódó történetet mesél el. Főhőse egy fémpáncélzatot viselő szótlan fejvadász, aki maszkját sohasem veszi le, és látszólag a vadnyugat összes mítoszát megtestesíti.
Nagyon titokzatos módon indult minden: kaptam egy hívást, hogy Jon Favreau és egy producer, Dave Filoni találkozni akarnak velem valami Star Wars-dolog kapcsán. Ennyit tudtam. Amikor elmentem Jonhoz, bevittek egy szobába, a falakon pedig a sorozat teljes története ki volt plakátolva illusztrációkkal. Egy Star Wars-sztorit láttam egyetlen fő karakterrel és a kis Bébi Yodával. Ugyanazon a napon kameratesztre is elvittek, a fejemre tették a sisakot, amit a karakterem visel majd.
Disney+A titoktartás közepette csak egyetlen egy dologban volt biztos a színész, hogy a kicsi és zöld figurától az emberek elvesztik majd az eszüket. Pascal egy interjúban úgy emlékezett vissza az első napokra, hogy amikor először megpillantotta Bébi Yodát, tudta, szenzáció lesz belőle. Épp ugyanilyen hihetetlennek tartja a munkát és az energiát, melyet a sorozat jelmezeibe, kellékeibe, bábjaiba tesz a forgatócsoport. 
A Mandalorianben látott Din Djarin nevű karaktere már csak azért is érdekes színészi szempontból, mert az alapvető színészi készségeit, mint például az arcmimikát, nem tudja segítségül hívni. Emiatt a testbeszédén kezdett fejleszteni, ily módon a színházi éveihez utazott vissza gondolatban, hogy a nonverbális kommunikációja legminimálisabb eszköztárát mutathassa meg a sorozat nézőinek.
Egy ideje pedig Magyarországon
Pascal a The Unbearable Weight of Massive Talent című produkcióban vállalt szerepet idén, melynek egy részét hazánkban forgatják. Ez okból tartózkodott Budapesten Nicolas Cage is, ám a chilei-amerikai színész hosszabb távon is itt maradt – igaz, saját akaratán kívül. Szeptemberben készített vele közös képet a Parlament előtt egyik rajongója, akinek a színész elmesélte, hogy a határzár miatt nem tud kiutazni Magyarországról (de vélhetően a forgatás sem ért véget még).
Legutóbb az amerikai Entertainment Weekly magazin címlapjára került fel, a fotókat a Danubius Hotel Gellértben készítette egy profi stáb. A hotel dolgozóinak elmondása szerint a színész november elejétől lakik náluk a stábjával együtt.
 
A bejegyzés megtekintése az Instagramon
 
Entertainment Weekly (@entertainmentweekly) által megosztott bejegyzés
Szóval, ha összefutnátok valahol Pascallal, legalább integessetek neki, mert egy igazán színes alakja a mostani Hollywoodnak, aki nagy eséllyel hosszú évekig a köztudatban lesz még munkáinak és személyiségének köszönhetően – annak ellenére, hogy a színészet iránti rajongása csak nagyon későn lett kifizetődő számára."
Hungary,2020-12-03,24.hu,https://24.hu/elet-stilus/2020/12/03/kinai-ceg-ausztralia-sziget/,"Egy kínai cég megvett egy ausztrál szigetet, majd kitiltotta onnan a lakosokat","Milyen kedves gesztus.					
Egy kínai ingatlancég felvásárolt egy ausztrál szigetet, majd megtiltotta az ausztrál lakosoknak, hogy a földi paradicsomban éljenek, írja a Fox. Az ott élők azt mondják, nem jutnak vissza otthonaikba, mióta a China Bloom 99 éves szerződést kötött a Keswick-szigetre tavaly.
Szerintem ezt a szigetet kizárólag a kínai turizmusnak vetnék alá
– mondja egy érintett, Julie Willis, aki korábban a szigeten lakott. A kínai befektető megtiltotta azt is, hogy a lakosok Airbnb-ként kiadják a lakásaikat.
Egyetlen turista sem érkezett a szigetre tavaly szeptember óta
– ezt már egy másik korábbi lakos, Rayna Asbury nyilatkozta. A sziget egyébként Queenslandhez tartozik, az ottani kormány azt mondja, igyekeznek elsimítani a konfliktust, amiből egyébként majd a lakosok is profitálnak, ugyanis a cég vállalta, hogy felújítja a sziget útjait és javít az infrastruktúráján is."
Hungary,2020-09-29,24.hu,https://24.hu/szorakozas/2020/09/29/will-smith-airbnb-kaliforniaba-jottem/,Will Smith airbnb-zteti a Kaliforniába jöttemből ismert házat,"A reklám kedvéért pedig nyilván összeállt a 30 éves sorozat szereplőivel.					
Will Smith nemrég posztolt közös fotót a Kaliforniából jöttem többi szereplőjével, most pedig kitette az első erről szóló videót is YouTube-ra. Pontosabban az első arról szóló videót, hogy feltette Airbnb-re a sorozatból ismert házat, amit mostantól ki is lehet bérelni – éjszakánként mindössze harminc dollárért, vagyis tízezer forintért –, vagyis a sorozat harmincadik évfordulójára készült egy hatalmas Airbnb-reklám
Szeptember közepén a színész egyébként arról beszélt, hogy készül valami az HBO Max-re is, de akkor valószínűleg nem erre a fenti videóra gondolt.
Kiemelt kép: Instagram/Will Smith"
Hungary,2020-09-04,24.hu,https://24.hu/belfold/2020/09/04/karacsony-helyesli-ha-korlatozzak-a-lakasok-airbnb-celu-felhasznalasat/,"Karácsony helyesli, ha korlátozzák a lakások Airbnb-célú felhasználását","Helyesli és indokoltnak tartja a lakások turisztikai célú hasznosításának korlátozását a főpolgármester.
Karácsony Gergely pénteken a közösségi oldalán azt írta: a lakbérek szélsőséges emelkedése a budapestiek széles rétegei számára tette megfizethetetlenné a lakásbérlést, és ehhez a lakások szálláshellyé alakítása is hozzájárult.
Hozzátette ugyanakkor: a megfizethető lakhatás ügye mellett azonban hisznek a társadalmi párbeszédben is, ezért csütörtökön személyesen is találkozott az Airbnb, a Felelős Szálláskiadók Szövetsége, a Magyar Apartman Kiadók Egyesülete, valamint a Felelős Magánszálláshely Kiadók Egyesülete képviselőivel. Az egyeztetésen a lakásturizmus korlátozásában érdekelt budapestieket A Város Mindenkié, a Habitat for Humanity Magyarország és az Utcáról Lakásba Egyesület munkatársai képviselték.
Karácsony Gergely szerint „egymás érveire és szempontjaira nyitott beszélgetésen” vehetett részt, és sokat tanult belőle. Megjegyezte: a szabályozás ügyében „természetesen nem volt konszenzus”, de egyes fontos részkérdésekben, például az illegális lakáshotelek elleni fellépésben, a nagyüzemi magánszálláshelyek korlátozásában és a szomszédoknak okozott kellemetlenségek csökkentésében „mintha az egyébként ellenérdekelt felek is egyetértettek volna”."
Hungary,2020-08-24,24.hu,https://24.hu/fn/gazdasag/2020/08/24/airbnb-buli-foglalas/,Az Airbnb a magyar lakásokban is megtiltja a bulikat,"Az Airbnb világszerte megtiltja, hogy a platformján bérelt ingatlanokban bulikat, rendezvényeket szervezzenek. Nem csak ezen a területen szigorítanak: a jövőben egyszerre legfeljebb 16 személy bérelhet ki egy szállást.
Hétfői közleményük szerint tavaly óta próbálják kiszűrni azokat az ingatlanokat, ahol a rövidtávú bérlők hangos bulikkal zavarják a lakóközösséget. A lakáskiadók engedélyezhették az ilyen rendezvényeket, sőt, az Airbnb felületén kifejezetten lehetett szűrni olyan lakásokra, ahol engedélyezett rendezvények megtartása. A járványveszély miatt ezt az lehetőséget néhány hónapja eltüntették, azonban
a közegészségügyi érdekek miatt mostantól teljesen tilos bulikat szervezni az Airbnb-n foglalt szállásokon.
Mint írják: míg több országban előbb lazították, majd ismét szigorították a szórakozóhelyekre vonatkozó szabályokat, sokan a szállásukból csináltak kocsmát vagy bulihelyet. A cégnél még dolgoznak a részletszabályokon, amelyek nagyobb épületek esetén mégis megengednék a rendezvények szervezését.
A szigorítás az Airbnb jövőbeni összes foglalására vonatkozik, és további értesítésig határozatlan időre érvényes.
Kiemelt kép: Stiller Ákos/Getty Images"
Hungary,2020-07-27,24.hu,https://24.hu/belfold/2020/07/27/airbnb-budapest/,Már őszre kész lehet a budapesti Airbnb-koncepció,"A főváros célja, hogy arra ösztönözze a tulajdonosokat, a nyári időszakban a turistáknak Airbnb formában, a tanév során pedig albérletként, diákoknak adják ki a lakásaikat – mondta a főpolgármester az InfoRádióban.
Karácsony Gergely azt is elmondta, hogy már az augusztusi vagy szeptemberi Fővárosi Közgyűlés ülésén napirendre kerülhet a főváros Airbnb-lakáskiadásról szóló koncepciója.
Fővárosi szinten azonban csak koncepció készülhet, a valódi döntés a kerületi polgármesterek kezében van. Soproni Tamás (Momentum) VI. kerületi polgármester szerint az Országgyűlés által elfogadott rendelet még korrekcióra szorul. Soproni azt nehezményezte, hogy a jogszabály egyetlen eszközt ad az önkormányzatok kezébe: a napokban való korlátozást, ami szerinte azzal egyenértékű, mintha „egy kőbaltát adtak volna, miközben orvosi szikére lenne szükség”. Ezzel arra utalt, hogy nem lehet egy kalap alá venni azokat az airbnb-seket, akik egy lakást adnak ki, illetve azokat, akik úgymond hosteleket működtetnek, sokszor 8-10 fős bulis társaságokat befogadva.
A VII. kerületi Bárdi Zuzsanna alpolgármester is hasonló kritikát fogalmazott meg a szabályozással kapcsolatban. „Hogy nagy szabadságot kaptak volna a kerületek az Airbnb-probléma kezelésében, az ebben a formában sajnos nem igaz. A kerületek egy meglehetősen diszfunkcionális eszközt kaptak, amellyel a saját szempontjukból egyáltalán nem tudják jól szabályozni a kérdést” – fogalmazott a momentumos politikus.
Az V. kerületi önkormányzat közleményben tudatta, hogy a nagy fokú érintettség okán a rövid távú lakáskiadás ügyét folyamatosan figyelemmel kísérik, ezért az elsők között alkották meg erre vonatozóan a helyi szabályozást, amely a társasházi közösségek érdekeinek és igényeinek érvényesítésre adott lehetőséget. Hozzátették: a múltheti törvénymódosítás V. kerületi alkalmazása ügyében egyelőre nem foglalnak állást, teljes körültekintéssel kívánnak a Belváros számára leginkább megfelelő álláspontot kialakítani.
Dömötör Csaba, a Miniszterelnöki Kabinetiroda parlamenti államtitkára az Országgyűlésben azt mondta, a változtatást az albérletárak emelkedése, az adózás elkerülése és a társasházak nyugalma indokolta.
Kiemelt kép: MTVA/Bizományosi: Turbéky Eszter"
Hungary,2020-08-21,24.hu,https://24.hu/kulfold/2020/08/21/borderline-joe-tracini-ongyilkossag-szuicid-szemelyisegzavar/,"Az agyam egy Airbnb, ahol 15 évvel ezelőtt szobát vett ki egy terrorista, és ott ragadt","Hatalmas falakat döntöget a mentális zavarról egy brit fiatal a Twitteren, aki rövid videóiban kendőzetlenül beszél betegségéről. Egyszerre megrázó, szívszorító és mélyen emberi, ahogy az öngyilkos gondolatokkal küzdő Joe Tracini valójában minden sejtjével élni akar, hogy világgá kiáltsa, min megy keresztül. Néha sírva, néha magán is nevetve, de folyamatosan küzdve a fejében duruzsoló seggfejjel.					
Olyan érzés volt, mintha egy rajz lennék egy kifestőkönyvben, csak éppen nem volt hozzá színes ceruzám
– kevés ennél érzékletesebb leírást lehetne adni arról, min megy keresztül az, aki órák óta szuicid gondolatokkal küzd, és csak nagy nehezen képes felülkerekedni azokon. A magát antiszociális influenszernek tituláló Joe Tracini néhány hónapja a Twitteren próbálja meg elmagyarázni, mi zajlik benne, elsősorban magának segítve ezzel, de közben másoknak is kapaszkodót ad: van ebből az őrületből kiút. Például az, ha beszél róla.
A fent idézett állapotot az váltotta ki, hogy nem a megszokott boltba ment el vásárolni, így a megszokotthoz képest más dolgokat lehetett kapni. Ez az aprónak tűnő változás elég volt számára, hogy a szokásosnál is erősebben felpörögjenek benne az öngyilkos gondolatok. Annyira nem tudott megszabadulni tőlük, hogy egyetlen megoldást látott: ha elmondja valakinek. Így is 6–7 órán keresztül küzdött. „Ha hozzám hasonló vagy, és azon agyalsz, hogy megölöd magad, kérlek, várj. Emlékezni fogsz, milyen érzés máshogy érezni. Mondd el barátodnak vagy családtagodnak, min mész keresztül. Tudom, nem könnyű ilyeneket mondani és hallani” – fogalmazott Joe a Twitteren június 18-án közzétett, egy percnél alig hosszabb videójában.
Mint egy belül üres csokimikulás
Joe Tracini nyíltan vállalja, hogy borderline személyiségzavarban szenved. Ahelyett, hogy pontosan definiálná, mit is jelent ez, rövid videókban érzékelteti, min megy keresztül. Elég sok mindenen. A fejében egy hang folyamatosan azt sulykolja, hogy ölje meg magát, vagy ha nem, akkor negatív gondolatokkal bombázza. Egy igazi seggfej, idióta – jellemzi a hangot Joe.
Kreatív, rövid videószkeccsekben mutatja meg a borderline személyiségzavar komplex működését. Ő és az agya borderline-os fele beszélget egymással megosztott képernyőn. Folyamatos a parola és a harc köztük, Joe pedig próbálja normális mederben tartani a BPD-Joe agymenéseit, ami többnyire oda fut ki, hogy „Öld meg magad!” (A BPD a Borderline Personality Disorder, vagyis a borderline személyiségzavar angol rövidítése). 
Első videóját január végén töltötte fel, hogy megmutassa, hogyan él azzal, aki a fejében van. A három intenzív percben megállás nélkül megzavarja, megakasztja, kibillenti, kétségbe vonja a szavait és eltereli a figyelmét a másik hang a fejében – aki bipoláris, és utálja Joe-t. Közben folyamatos ürességet érez: olyan, mint egy kívülről boldognak tűnő és csillogó, de belül üres csokimikulás.
I have Borderline Personality Disorder. He lives in my head and it’s difficult to explain the symptoms, so I got him out to show you xx pic.twitter.com/cPmZlR8T96
— Joe Tracini (@joetracini) January 26, 2020
Tracini Mick Jagger után Micknek nevezte el a fejében zakatoló hangot. „Egy masszív száj, ami mindig üvölt” – magyarázta a Guardiannek a névválasztást Joe, aki ugyan nem ismeri behatóan a Rolling Stonest, de tiszteli őket, mert nem halottak.
Pedig valószínűleg már annak kellene lenniük, pont úgy, mint nekem
– csapja agyon a súlyos felvetést Tracini, aki hasonló stílusban adja elő, hogyan győzi le a fejében élő seggfejet.
Élete legnagyobb kihívása az, hogy ne ölje meg saját magát. A borderline teszi szuiciddé, de eltökélte, hogy életben marad és ezt világgá is kürtöli. A videók többségében azt próbálja meg elmagyarázni, hogy az öngyilkosság egy gondolkodásmód, nem pedig egy esemény, ő pedig a gondolkodásmódot próbálja folyamatosan megérteni és felülírni.
Kezdetben a mobiltelefonnal felvett videókat magának készítette, de aztán beütött a karantén, és úgy gondolta, ez az időszak sokak számára lehet nehéz. Nem tévedett: videói többmilliós megtekintésnél tartanak, és sok tízezren reagálnak rájuk.
Kiderült, hogy szakértője vagyok annak, hogyan ne öljem meg magam, merthogy még élek”
– magyarázta szarkasztikus éllel sikerének titkát a Guardiannek. Azért is akart ennyire megnyílni a nyilvánosság előtt, mert a betegsége – és úgy általában a mentális zavar – rendkívül stigmatizált. „Az egyetlen alkalom, ahol a borderline személyiségzavar felmerül, az a bűnügyi dokumentumfilmekben van, amikor valakit meggyilkolnak”. 
Helló, terrorista, te itt az agyamban
Joe ismert tévés személyiség Nagy-Britanniában. Számos, itthon kevésbé ismert sorozatban játszott, fellépett stand-uposként, gyerekkorában pedig ígéretes bűvésznek tartották. A húszas évei végén diagnosztizálták nála a bordeline-t, addig a drog és az alkohol irányította az életét. Július 19-én, 32. születésnapján feltöltött egy videót a Twitterjére, amiben meghökkentő őszinteséggel beszél arról, milyen volt a 24. születésnapja. „Ma van az eddigi legjobb születésnapom, ezért most szeretnék a legrosszabbról beszélni” – kezdi Joe, aki hozzáteszi: minden nap megünnepli, hogy él. 24 évesen azonban úgy tűnt számára, nem éli meg a 25-öt sem. Masszív drogfüggő volt, az étrendje kábítószerből és sonkából állt. Utóbbiból szeretett volna bevásárolni a 24. születésnapján, de a boltban fingott egyet és összeszarta magát.
Nem csak éppenhogy, teljesen
– részletezi zavarba ejtő őszinteséggel élete mélypontját. „Csak álltam ott, és azt gondoltam, ennyi volt, meg fogsz halni. Szó szerint haldokolsz ott belül. Meg voltam arról győződve, hogy nem élem meg a 25-öt.”
Széles vigyorral az arcán vágja bele mobilja kamerájába:
Ma 32 éves vagyok, élek, nyolc éve tiszta vagyok és nem úszom a saját szaromban.
Today’s my birthday, and it’s the best one I’ve ever had, so I’d like to tell you about the worst.It’s funnier now than it was at the time. pic.twitter.com/dYnfsa7QnE
— Joe Tracini (@joetracini) July 19, 2020
A Guardiannek azt mondta, betegsége diagnosztizálása megváltoztatta az életét, mert addig azt hitte, javíthatatlan. Úgy, hogy már tudja, mi a baja, visszakapta a reményt, hogy állapota javulhat, például hosszú, rendszeres terápiával. Azonosította magán a borderline hosszú tünetlistáját: elhagyástól való félelem, instabil kapcsolódások, üresség érzése, impulzív önpusztító viselkedés, felrobbanó harag, önbántás, paranoia, szeparáció, szélsőséges hangulatváltozások, instabil önkép.
Rengetegen írnak neki aggódva, hogy megöli magát, de Joe azt mondja, pont azzal, hogy beszél róla, saját magát menti meg, és ezzel talán másokat is. Utóbbira több ezer embertől kapott már visszajelzést. Olyanok is akadnak, akik szerint csak azért csinálja ezt, hogy felhívja magára a figyelmet. Nekik egy megrázó videóban válaszolt, amiben elcsukló hangon fejtegeti, hogy a szavak bárkin életre szóló sebet ejthetnek, majd érzékletes hasonlattal elmagyarázza, mi zajlik a fejében: 
Egy terrorista él az agyamban, ami mintha egy Airbnb szállás lenne a számára. 15 évvel ezelőtt foglalt le benne szállást, és azóta nem megy el onnan. Néha beköltözik egy másik szobába, de attól még folyamatosan ott van. Úgy kell élnem, hogy szuicid vagyok, de nem ölöm meg magam, ne aggódjatok, ez az életem része, nem szégyellem ezt. Ezt nem szégyellem, mást igen.
Joe szerint a média sem mindig megfelelően közelít a mentális zavar témájához. Gyakran celebek beszélnek róla, akikről kiderül, hogy valamit el akarnak adni ezzel. „Nézem őket, és közben azon gondolkodom: oké,  mikor jelenik meg az új albuma?”A mentális betegségek narratívája cukormázzal van leöntve. „Üres és pihe-puha, és azt sugallja, minden jobb lesz. Én sok minden vagyok, de pihe-puha biztosan nem, és amit kiteszek, az sem pihe-puha. Ez nem egy ölelős gif.”
Figyelem!
Ha Ön vagy valaki a környezetében krízishelyzetben van, hívja mobilról is a 116-123 ingyenes, lelkielsősegély-számot!
Témába vágó cikkek a 24.hu-n
Pszichiáterhez fordulni annyira szégyen, mint fogorvoshoz menni – mondta egy korábbi interjúnkban Purebl György, a SOTE Magatartás-tudományi Intézetének igazgatóhelyettese.
Agresszió, depresszió és addikció jellemzi a magyarok elmúlt másfél évtizedét. A pszichiáterektől még a többi orvos is ódzkodik, pedig ahhoz, hogy ne érezzük szorongató helynek a világot, először saját magunkat. kell megértenünk – hangsúlyozta Rigó Péter, a Nyírő Gyula Országos Pszichiátriai és Addiktológiai Intézethez (OPAI) tartozó Drogbeteg Gondozó és Prevenciós Központ vezető főorvosa.
Makacs tévhiteket számoltunk fel az öngyilkosságról Bérdi Márk pszichológussal.
A veszélyhelyzet, a gazdasági krízis, a kényszerű otthonmaradás mindenkinek pszichés terhelést jelent. Pszichológusok válaszoltak arra, miként vészelhetjük át ezt az időszakot, és hogyan tudunk másokon is segíteni.
Kiemelt kép: twitter.com/joetracini"
Hungary,2020-07-14,24.hu,https://24.hu/kozelet/2020/07/14/airbnb-europai-unio-hitelfelvetel-parlament-szavazas/,Megszavazták az Airbnb-törvényt és az uniós hitelfelvétel feltételes támogatását,"Elfogadta a parlament kedden a kormánypártoknak a koronavírus gazdasági hatásaival kapcsolatos európai uniós gazdasági intézkedésekről szóló határozati javaslatát, továbbá módosította a rövid távú szálláshely-kiadással összefüggő jogszabályokat.
Az Országgyűlés határozatban szabott feltételeket a kormánynak ahhoz, hogy miként támogathatja az Európai Unió koronavírus-járvány okozta gazdasági károk enyhítését célzó hitelfelvételét. A képviselők 128 igen szavazattal, 16 nem ellenében és 1 tartózkodás mellett hagyták jóvá kormánypárti képviselők erről szóló javaslatát.
A Ház döntésével felhívta a kormányt arra, hogy az uniós hitelfelvétel során tartsa be azt az alapelvet, hogy az azonos helyzetben lévő tagállamok azonos elbánásban részesüljenek, a gazdagabb tagállamok polgárai pedig ne kapjanak több támogatást, mint a szegényebb országok polgárai.
A parlament kikötötte azt is, hogy a folyamatban lévő, úgynevezett hetes cikk szerinti eljárásokat a hitelfelvétel elfogadása előtt le kell zárni, politikai pártok és „politikai tevékenységet végző, civilnek álcázott szervezetek” uniós forrásból nem támogathatók; a források politikai és ideológiai feltételekhez kötése pedig elfogadhatatlan a jogállamiság címszó alatt.
Airbnb-törvény
Az Országgyűlés lehetővé tette azt is, hogy az önkormányzatok időben korlátozhassák a magánszálláshelyek kiadását. A képviselők 149 igen szavazattal, 1 nem ellenében és tartózkodás nélkül hagyták jóvá a kormány ezt célzó módosító javaslatát.
A Ház döntése alapján a települések, a budapesti kerületek és a fővárosi önkormányzat saját területén felhatalmazást kap arra, hogy augusztus 1-jétől megállapítsa, legfeljebb hány napra adható ki magánszálláshely és egyéb szálláshely egy naptári évben.
Az új szabályok értelmében magánszálláshelynek tekinthető a magánszemély, vagy egyéni vállalkozó legfeljebb nyolc szobás és tizenhat ágyas lakása, üdülője, míg egyéb szálláshelynek a más tulajdonban álló, nem szálláshely-szolgáltatási céllal hasznosított, legfeljebb 25 szobás és száz ágyas épületrészek számítanak, ahol az egy szobában található ágyakat külön-külön is kiadják.
Az elfogadott javaslat indoklásában kifejtették, a rövid távú lakáskiadás nagyarányú elterjedése az ingatlan- és albérletárakat is megnövelte a fővárosban, emellett a társasházi együttélésben is konfliktusokat okozott.
Kiemelt kép: 24.hu/Marjai János"
Hungary,2020-09-24,24.hu,https://24.hu/belfold/2020/09/24/faix-csaba-budapest-turizmus-koronavirus-interju/,"Budapesten még minimum hat hónapig nem lesz turizmus, és ezt már nem sokan bírják ki","Az újabb határzárral tovább tart a budapesti turizmus mélyrepülése, és a fővárosi vállalkozók nemhogy nem kaptak mentőövet, de ki is vannak zárva az állami pályázatokból. A főváros turizmusáért, fesztiváljaiért és arculatáért felelős Faix Csaba szerint ez igazságtalan, és a kormányzati segítség azért is fontos lenne, mert ha a most csődbe jutó éttermek, bárok, szállodák zárva lesznek, akkor a visszatérő turisták azt látják majd, hogy Budapesten már nincs semmi. Interjú a Budapesti Városarculati Nonprofit Kft. és a Budapesti Fesztivál- és Turisztikai Központ ügyvezetőjével, aki szerint arra mindenképpen jó lesz a járvány, hogy kitalálják, milyen legyen a jövőben a főváros.					
Egy helyen van komoly baj, ez a budapesti turizmusban – mondta nemrég Orbán Viktor, azt viszont egyelőre nem látni, hogy bárki mentőövet dobott volna a fővárosi turizmusban és vendéglátásban dolgozóknak. Ennyi ideig tart a diagnózis?
A balatoni nyár miatt van egy téves percepció, pedig nem csak Budapesten van baj. A szállodaszövetség adatai szerint például Hévízen 20 százalékos a foglaltság. Balatonfüred, Siófok, a Balaton-felvidék júliusban, augusztusban valóban tele volt, de ettől még Egerben is nagy a baj. Ezért ezt a kijelentést inkább a politikai kommunikáció részének tekintem.
Budapesten tavasz óta gyakorlatilag megszűnt a turizmus. A miniszterelnök azt mondta, nem tettek különbséget Budapest és a vidék között, mindenkire vonatkozott például a járulékkedvezmény, de szükség van egy speciálisan budapesti programra, amit a fővárosi vezetéstől vár. Az ötlet hiányzik, vagy komolyabb szándék nincs?
Sok mindent tehetne a kormány is, de ennek a politikai részébe nem szeretnék belemenni. Megy az üzengetés, Orbán Viktor nyilatkozata meg is lepett, de az inkább a politikai küzdelem világa. Mi a szakmai munkára koncentrálunk, a Magyar Turisztikai Ügynökséggel pedig kiváló az együttműködésünk. Közösen próbáljuk például a konferenciaturizmust fellendíteni, és akad még olyan javaslatunk, amelyet az MTÜ támogatott, csak a kormány nem fogadott el.
Fotó: Ivándi-Szabó Balázs /24.hu
Mi volt az?
Régi tervünk, hogy a Budapest Kártya megvásárolható legyen SZÉP-kártyával. Ennek ma jogszabályi akadálya van, de a kabinet egyelőre nem volt hajlandó változtatni ezen. Pedig ez nem kerül pénzbe. És tovább is lehetne vinni egy ilyen kezdeményezést, például úgy, hogy minden SZÉP-Kártyával Budapesten elköltött egy forint mellé odatesz még 50 fillért az állam. A turizmusból élők dolgozni szeretnének, ebben kellene őket segíteni.
Miért nem jönnek vidékről Budapestre turisták?
Az adatok szerint a belföldi turisták 70 százaléka a fővárosból érkezik – őket értelemszerűen nem lehet Budapestre hívni. Faix Csaba szerint ráadásul a vidékről Budapestre látogatók zöme nem fizet a szállásért, mivel rokonoknál, barátoknál alszik, ők így nem is jelennek meg a statisztikában. Ez persze nem jelenti azt, hogy ne vacsoráznának étteremben vagy ne mennének el egy fürdőbe. A Budapest Restart kártyát azért vezették be, hogy vidékről is jöjjenek turisták a fővárosba, a kártyával egy budapesti fürdőbe és strandra is ingyen be lehet menni, és kedvezményesen lehet szállást foglalni. Indul egy kampány is Budapest népszerűsítésére, azt bemutatva, hogy a főváros a magyarok számára is izgalmas turisztikai célpont.
Egyelőre viszont azt látni, hogy a kormány és a főváros egymásra mutogat, mintha mindenki a másiktól várná a segítséget.
Ez nem egy turisztikai felvetés, hanem egy politikai vagy gazdaságfejlesztési, munkaerőpiaci kérdés. Abban szívesen együtt dolgozunk a kormánnyal, hogy milyen további módokon tudna segíteni.
Mondana még példát, hogy ön szerint hogyan?
Szeretnénk, ha a kormány által kiírt Kisfaludy-programban a fővárosi turisztikai vállalkozások is pályázhatnának, mert ez jelenleg nem elérhető a budapestiek számára, és ez így nem igazságos. Nem fair, hogy egy kaposvári idegenvezető tud állami támogatásra jelentkezni, de egy budapesti nem. Mondok egy másik példát, amivel az állam komoly segítséget tudna nyújtani a budapesti vállalkozásoknak: az Európai Unió SURE programja a munkahelyek megtartására fókuszál. Románia ebből négymilliárd eurót kapott legutóbb, Szlovákia 2,1 milliárdot. Magyarország beadta a pályázatát, de egyelőre visszadobták. Pedig milyen jó lenne az így megszerzett támogatást a budapesti turisztikai vállalkozások munkaerő-megtartására fordítani.
Lát arra esélyt, hogy a budapesti idegenforgalomban és vendéglátásban dolgozóknak is elérhetők lesznek az állami pályázatok? 
A miniszterelnök nyilatkozatából ezt olvasom ki. Találjuk ki közösen, működjünk együtt, hogyan lehet a budapesti turizmust segíteni – erről beszélt Orbán Viktor szerintem.
Nemrég jelentette be a Magyar Turisztikai Ügynökség, hogy a kormány kijelölt tizenegy turisztikai régiót. Ezek között a főváros nem szerepel, csak Budapest környéke. Ennek mi lehet az oka?
A miniszterelnök nyilatkozata miatt volt egy kis riadalom, hogy a főváros miért nincsen a régiók között. Azért nincsen, mert a főváros turizmusáért mi felelünk, de közben természetesen együtt dolgozunk a Magyar Turisztikai Ügynökséggel, például a fejlesztési támogatásokban.
Fotó: Ivándi-Szabó Balázs /24.hu
Visszatérve: mennyi ideig lehet még a segítség módján gondolkozni?  
Az utolsó pillanatban vagyunk. Az újabb határzár után már azok a turisztikai vállalkozók sem tudják megtartani a dolgozóikat, akik felelősségérzetből az első hullám után nem rakták utcára a munkatársaikat. Ősszel Budapest egy kiváló turisztikai célpont, de a bejelentés hatására a vállalkozóknak rá kellett döbbenniük, hogy itt minimum hat hónapig nem lesz turizmus, és ezt már nem sokan bírják ki. Jelenleg sokkal olcsóbb bezárni, mint nyitva lenni, így sokat spórolnak a vállalkozók a bérköltségeken. Azért lenne fontos a kormányzati segítség, mert ha egy tavaszi nyitás esetén az éttermek, bárok, szállodák zárva lesznek, akkor a turisták azt látják majd, hogy Budapesten már nincsen semmi.
Úgy érzem, hogy a határzárat túlzásnak tartja. 
Annak tartom. Nehéz dolog ez, mert a legfontosabb természetesen az emberélet. Azt nem tudom, hogy a határzár segít-e ennek a megóvásában, de tény, hogy elképesztő károkat okoz a turizmusban és a vendéglátásban. Más európai országban nincs ilyen szigor, Magyarország viszont bezárt, így senki nem fog idejönni.
A turizmus meg fog változni
Megmenthető egyáltalán ez a szektor abban a formájában, amilyennek az elmúlt években, évtizedben megismertük? Az már most látszik, hogy egy-két évig nem lesz szükség ennyi taxisra, pincérre, recepciósra. Néhány hónapig lehet támogatni a turizmusban dolgozókat, de lehet-e, kell-e akár évekig? 
A turizmus meg fog változni. Az egy releváns felvetés, hogy a jelenlegi struktúrákat meddig őrizzük meg. De mondhatjuk azt, hogy ha nincs dolga a pincérnek, akkor keressen magának más munkát? Egy képzett munkaerőről beszélünk, és ha hagyjuk őket elmenni, akkor nem vagy csak lassan jönnek vissza. Tavaly arról szólt minden, hogy nincsen elég szakképzett munkaerő, ezért most vigyáznunk kell erre az állományra, különben kiürül a szektor. És amikor majd újraindulna, nem lesz szakember. Az egy politikafilozófiai kérdés, hogy meddig nyújtok segítő kezet, és mondjuk miért pont a taxisoknak, miért nem a kézműveseknek? Ezek nehéz kérdések. 
Hogyan számolnak, mikorra állhat vissza többé-kevésbé a normális élet?
Nehéz most tervezni, de szerintem legalább egy év. Általában fél évvel azután kezdenek el utazni az emberek, hogy egy úti cél biztonságosnak tekinthető.
Fotó: Ivándi-Szabó Balázs /24.hu
Budapest, kis túlzással, a fürdők és az olcsó bulik városának van elkönyvelve Európában. De milyen képet akar mutatni magáról a város, és ezen hogyan változtathat a koronavírus?
Most ki lehet találni, milyen legyen Budapest. Elkezdtünk például egy régi adósságot törleszteni: Budapest hiányzó turisztikai stratégiájának az elkészítését. Ezt persze a koronavírus-járvány idején nehéz megvalósítani, de a párbeszéd már zajlik az összes meghatározó szereplővel: az MTÜ-vel, a Városliget Zrt.-vel, a fővárosi Fidesz-frakció vezetőjével. Minden szereplővel együtt tudunk dolgozni, és remélem, hogy nyitott a kormány Budapest turizmusának megmentésére.
Ezt a helyzetet ugyanis nem tudja a főváros egyedül megoldani, és Budapest nélkül a kormánynak is nagyon nehéz lesz.
Ha már a Fidesz-frakció szóba került, a képviselőcsoport azt szorgalmazza, hogy a városvezetés különítsen el 50 milliárd forintot az idegenforgalomból és a turizmusból élők támogatására. A jobboldali sajtóban Bécset hozzák fel példának, hogy ott bezzeg eurómilliókat adnak a vendéglátósoknak, miközben Karácsony Gergely „tétovázik”.
A főpolgármester reagált erre. Elmondta, hogy Budapestnek nincsen erre ennyi pénze, a kormány számláján viszont 12 ezer milliárd forint van. Amit biztosan tudok, hogy a Budapesti Fesztivál- és Turisztikai Központ számláján nincsen erre keret.
Milyen fejlesztéseken gondolkoznak?
A digitális fejlesztések fontosak lennének, hogy az ide érkező turista tényleg XXI. századi színvonallal találkozzon. Jó lenne digitalizálni a Budapest Kártyát, így telefonon egy csomó mindent el tudnának intézni. Habár bájos a fürdőkben az A4-es papírokon látható öltöző felirat, de jó lenne ezen is változtatni. Persze egy város turisztikai összetételét nem lehet átalakítani egyik pillanatról a másikra. És azt is látni kell, hogy a forint gyengülése kedvez a bulituristáknak, hiszen amikor két euróba sem kerül a sör, akkor minden érv amellett szól, hogy ők jöjjenek Budapestre. 
Visszasírjuk a bulituristákat?
Látjuk, mekkora érvágás, hogy ha ez elmarad. De azt is láttuk, hogy milyen nagy terhet ró a városra az ittlétük. Visszatérve az eredeti kérdésre: célunk, hogy olyan részeit, olyan arcát is megmutassuk a városnak, ami új célcsoportoknak is vonzó. És Budapest tele van ilyennel: a hegyek, a libegő, a barlangok, a sok-sok kirándulóhely. A járványt követő időszakban nagy előnyünk lehet, hogy Budapest szellős, elférünk egymás mellett.
Fotó: Ivándi-Szabó Balázs /24.hu
Melyik ága áll majd helyre leghamarabb a turizmusnak?
A kispénzű, hátizsákos turizmus. Ők sokkal kevésbé tartanak attól, hogy elkapják a betegséget, persze kevésbé is vannak veszélyben, mint az idősek. És ők a legárérzékenyebbek.
Ha ez a helyzet, akkor nem hiba az Airbnb megregulázása épp most? Nem félő, hogy ott lesznek az üres luxusszállodák, és nem lesz elég kiadó lakás?
Szeretem az Airbnb-t, és fontosnak tartom a város turisztikai kínálatában. De figyelembe kell venni, hogy Budapesten elsősorban budapestiek élnek. Ha az ő élhetőségük nem biztosított, akkor a turista sem érzi majd jól magát, mert azzal találkozik, hogy őt nem látják szívesen itt.
Mennyire szigorú szabályozást tartana célravezetőnek? 
Először is tudni kellene, kik nem tartják be a játékszabályokat. Sokan feketén adják ki a lakásukat, a szabályozást velük kellene kezdeni. Ehhez viszont a fővárosnak és a kerületeknek is hozzáférést kellene biztosítani a Nemzeti Turisztikai Adatszolgáltató Központ rendszerébe. Az egy ember által kiadható lakások számának maximalizálása is egy jó irány lenne, és a napok számát is érdemes lenne korlátozni. De legyen elérhető Airbnb-kínálat Magyarországon, csak közben az itt élőket is vegyük figyelembe. Harmónia kell. Az új turisztikai stratégiával nem egyszerűen turizmust akarunk fejleszteni, hanem egy olyan ökoszisztémát akarunk megvalósítani, amiben a turizmus hozzátesz a város életéhez.
Kiemelt kép: Ivándi-Szabó Balázs /24.hu"
Hungary,2020-07-14,24.hu,https://24.hu/belfold/2020/07/14/rovid-tavu-lakaskiadas-airbnb-szabalyok-onkormanyzatok/,"Korlátozás? Fehérítés? Újraírják a lakáskiadás szabályait, és most jön a neheze","A kormány szűk mozgásteret adott az önkormányzatoknak, de a rövid távú lakáskiadás időbeli korlátozása önmagában kevés lehet. A piac kifehérítéséhez az Airbnb együttműködésére is szükség lenne.					
A kormány hétfőn benyújtotta a rövid távú lakáskiadás újraszabályozását célzó törvényjavaslatát. A kabinet azt ígérte, az önkormányzatok dönthetnek majd az Airbnb térnyerése miatt szükséges módosítások bevezetéséről. Ugyanis amint korábbi cikkünkben megírtuk, öt év alatt megduplázódott a turistáknak kínált kiadó budapesti lakások száma, és az elérhető csaknem tízezer ingatlan kétharmada a pesti belvárosban és a bulinegyedben, azaz V., a VI. és a VII. kerületben található (csak Erzsébetvárosban háromezer, Terézvárosban majdnem kétezer van).
Az indítvány két változtatást szorgalmaz:
rövid távon lakást csak a kereskedelmi hatóságnak címzett bejelentés után lehessen kiadni,
az önkormányzatok szabhassák meg, hogy területükön egy évben hány napra lehetséges a turisztikai célú lakáskiadás. Ha nem akarnak korlátozást, így is dönthetnek.
Egyelőre nem világos, az önkormányzatok különbséget tehetnek-e az alapján, hogy valaki egy vagy több lakást ad ki. Ez a helyzet például Berlinben, ahol 2016-ban lényegében betiltották az Airbnb-t, ám másfél év elteltével a korlátozásokat szinte teljesen feloldották, egy lakást azóta korlátlan időre, a másodikat 90 napra lehet kiadni.
Bár a szabályozás kerületi hatáskör lesz, a Fővárosi Önkormányzat szívesen vállalna koordináló szerepet, és információnk szerint a városházán nemcsak időbeli, hanem a berlinihez hasonló mennyiségi korlátozásban is gondolkodnak. Ugyanakkor a fővárosban is kulcskérdésnek tartják a szálláshelyek bejelentését, de azt is, hogy az Airbnb-t kötelezzék az adatszolgáltatásra a rajta keresztül intézett foglalásokról – ez pedig hiányzik a törvényjavaslatból.
Már csak a szigorítás mértéke a kérdés
Fürjes Balázs, a Budapest fejlesztéséért felelős államtitkár a Népszavának nemrég arról beszélt,
célszerű lenne azt kikötni, hogy évente 90-120 napnál hosszabb ideig ne lehessen Airbnb-lakásként hasznosítani az ingatlanokat.
Ez lefedhetné a nyári turistaszezont, de ősztől a lakások nyitva lennének az egyetemisták előtt. Úgy tudjuk, ez a modell a fővárosnak is szimpatikus. 
Az ilyen szigorú időkorlát az Airbnb-n lakásokat kiadó vállalkozók, cégek szerint viszont tönkretenné az iparágat, ráadásul Rege Mihály, a Felelős Szálláshelykiadók Szövetségének elnöke szerint semmilyen pozitív hatással nem járna Budapestre és a nemzetgazdaságra nézve, ellenben „nagyon komoly károkat okozhat, és tönkreteheti mindazt a fejlődést, ami többek között az Magyar Turisztikai Ügynökség és a kormány munkájának volt az eredménye”. Szerinte Budapest már régen nemcsak nyári bulihelyszín, ősszel és tavasszal is özönlenek a fővárosba a turisták, akiknek viszont egy, épp a turisztikai ügynökség megbízásából készült kutatás szerint a 60 százaléka nem akar hotelben megszállni.
Fotó: Farkas Norbert /24.hu
Soproni Tamás, a VI. kerület momentumos polgármestere a törvényjavaslat benyújtása után a 24.hu-nak azt mondta, a kormány láthatóan az időkorlát bevezetését támogatja. Szerinte azonban ez inkább a szürke zóna erősödését hozná el, a terézvárosi polgármester ezért úgy gondolja, hogy az önkormányzatoknak az lesz a feladatuk, hogy valahogy dűlőre jussanak az Airbnb-vel az üzletág kifehérítésében.
Teljesen azonban Soproni sem vetné el az időkorlátot, mint mondta,
nem biztos, hogy baj az, ha egy tulajdonos a lakását – ugyan valamennyivel kevesebb pénzért, de – nem rövid távon adja ki, így a társadalmi érdek előrébb kerül a magánérdeknél.
A momentumos polgármester megjegyezte, a VI. kerületben ma már minden tizenötödik lakást rövid távra adnak ki, az Airbnb-zés iparág lett. Ebből azonban az önkormányzat alig profitál, miközben a következményeket a lakók is nyögik. Soproni elmondta, nagyon sok panasz érkezik a kerületben élőktől arra, hogy a turisták egy része zajos, és gyakran nem úgy viselkedik, ahogy az a társasházakban élőknek elfogadható. Azt más forrásunk is megjegyezte hiányosságként, hogy a törvényjavaslat nem köti a lakók egyetértéséhez a turisztikai célú lakáskiadást.
A VI. kerület polgármestere a fővároshoz hasonlóan nagyjából egységes budapesti szabályozást tartana célravezetőnek a kerületenként eltérő megoldás helyett, és jobban hangsúlyozná a lakástulajdonosok felelősségét. Például elvárná, hogy mindig legyen elérhető valaki, aki rövid időn belül a helyszínre ér, ha bármi gond adódik – akár a vendégekkel is. 
Az Airbnb-lakások 30-40 százalékát feketén adják ki
Rege Mihály szerint időbeli korlátozás helyett a lakások feketén történő kiadását kellene megakadályozni.
Ma a budapesti Airbnb-lakások 30-40 százalékát feketén adják ki. Ezt azt jelenti, hogy a tulajdonosok nem kértek engedélyt az önkormányzatoktól a működésre, és egy forint adót nem fizetnek, a lakóközösség pedig nem szavazta meg a lakások rövid távú kiadását.
A feketepiac felszámolása azonban nem olyan egyszerű, mert a fehérítéshez az Airbnb adatszolgáltatása is kellene, hogy kiderüljön, ha valaki nem tesz eleget bejelentési kötelezettségének. Soproni Tamás pedig azt mondja, amikor egyeztettek a céggel, az nem volt nyitott a szigorításra. Másfelől a korábbi cikkünkben említett nyugati példák azt jelzik, hogy ahol komoly nyomást helyeztek az Airbnb-re , ott együttműködött.
A Felelős Szálláshelykiadók Szövetsége is azt javasolja, hogy a szálláshely-közvetítő portálok számára törvényben írják elő a regisztrációt a Nemzeti Turisztikai Adatszolgáltató Központban, amely lehetővé teszi, hogy valós időben látható legyen az országban található összes szálláshely forgalma, ez ugyanis valóban kifehérítené a piacot.
Azok a tulajdonosok, akik már most is törvényesen adják ki ingatlanjukat rövid távra, évente 38 400 forint adót fizetnek szobánként, ehhez jön a 4 százalékos idegenforgalmi adó és további 4 százalék turisztikai hozzájárulás. Rege Mihály szerint ez az összeg nem sokkal kevesebb, mint amennyi adót a hosszú távú kiadás után fizetni kell. Ezzel együtt szövetségük nem zárkózna el a rövid távú lakáskiadás adóterheinek átgondolásától, illetve a magán- és az egyéb szálláshelyek még jelentősebb szétválasztásától sem.
Kiemelt kép: Farkas Norbert /24.hu"
Hungary,2020-07-13,24.hu,https://24.hu/otthon/2020/07/13/airbnb-szabalyozas-ingatlanpiac/,Így alakíthatja át az ingatlanpiacot az Airbnb szabályozása,"Múlt héten megszületett a kormány terve a rövid távú lakáskiadás szabályozására, korlátozására. Gadanecz Zoltán, a GDN Ingatlanhálózat alapító-tulajdonosa szerint a járványhoz köthető intézkedések enyhülése minimális élénkülést hozott az Airbnb-s piacon, ugyanakkor a kiadás szigorítása nehéz helyzetbe hozhatja az ingatlanok tulajdonosait. A szakértő szerint túlkínálat keletkezhet Budapesten, ezzel együtt a beinduló turizmus növeli a keresletet, a két tényező pedig kiegyenlítheti egymást.					
A kormány múlt hét szerdán úgy döntött, az önkormányzatok kezébe adja az Airbnb-szabályozás jogát elfogadta a rövid távú lakáskiadás korlátozására vonatkozó javaslatot.
Gadanecz Zoltán, a GDN Ingatlanhálózat alapító-tulajdonosa úgy véli, az Airbnb-s lakások szabályozása befolyásolhatja az ingatlanpiac alakulását az elkövetkező hónapokban, sok tulajdonos ugyanis az értékesítés mellett dönthet és emiatt túlkínálat keletkezhet.
A szakember emlékeztetett, a koronavírus-járvány kitörését követően sokan féléves, egyéves időtartamra nyomott áron kiadták az ingatlanjukat, vállalva azt a kockázatot, hogy nyáron esetleg a kaució dupláját fizetik vissza, ha ismét megjelennek a turisták.
Ahogy Magyarország fokozatosan feloldotta a határzárakat, lassan megjelentek a külföldiek Budapesten, igaz, még csak csekély létszámban. Ezzel együtt minimálisan emelkedett az Airbnb-s lakáskiadás is. A mostani javaslat ugyanakkor beszűkíti a tulajdonosok mozgásterét, így ingatlanjaik rövid távú bérbeadásra már nem lesz olyan jövedelmező, mint a pandémia előtt
– magyarázta Gadanecz Zoltán.
A GDN Ingatlanhálózat alapító-tulajdonosa hozzátette azt is, többen egy esetleges második hullámtól tartva még szeptember előtt meg szeretnének inkább válni az ingatlanjaiktól. Kiemelte azt is, hogy a másik oldalon megjelent egy komoly kereslet, ami feltorlódott az elmúlt hónapokban.
A grafikonon egy felívelés látszik, az adás-vételek száma júniusban már elérte a tavalyi szintet, tehát egyelőre úgy tűnik, hogy gyorsan visszarendeződött az ingatlanpiac. Ha pedig azt vesszük, hogy két ellentétes jelenség, a túlkínálat és a keresletnövekedés együtt jelentkezik és kiegyenlíti egymást, az összességében sem árcsökkenést, se áremelkedést nem eredményezhet
– zárta szavait.
Kiemelt kép: Farkas Norbert / 24.hu"
Hungary,2020-07-11,24.hu,https://24.hu/belfold/2020/07/11/furjes-balazs-airbnb-hajogyari-sziget-lanchid/,"Fürjes az Airbnb szigorú szabályozását támogatja, a Hajógyári-sziget északi részén feleslegesnek tartja a védműrendszert","Örömmel odaadnánk a 6 milliárdot a Lánchíd-rekonstrukcióra, ha végre elkezdődne
– többek között erről beszélt Fürjes Balázs Budapest és a fővárosi agglomeráció fejlesztéséért felelős államtitkára a Népszavának adott interjújában, melyben elmondta azt is, hogy Karácsony Gergely állításával ellentétben nem sarcolják meg a fővárost. Hollik István nemrég megemlítette, hogy a kormány átvenné a Lánchidat, ha a városvezetés rövidesen nem lát neki a felújításnak. Fürjes erre azt mondta, hogy
én nem az ultimátumok, hanem a tárgyalások embere vagyok. Határidőket pedig bizonyosan nem a sajtón keresztül üzenek meg.
Azt még hozzátette, hogy „másfél hónapja nem kapunk válaszokat a Városházától, nem tudjuk követni, hogy mi történik a Lánchíd ügyében”.
Abban viszont egyetértenek Karácsonnyal, hogy a belváros közepén nincsenek jó helyen a szállodahajók, balesetveszélyes és állandó forgalmi dugókat okoz az utasok ki- és beszállítása. Sőt, ugyanazt gondolják a lakások rövid távú kiadásáról is:
Mindketten fontosnak tartjuk, hogy a budapesti elérhető árú bérlakáskínálat érdekében korlátozni kell a rövid távú lakáskiadást, amivel egyúttal megakadályozható a belváros kiürülése is.
Fürjes viszont úgy tűnik szigorúan szabályozná a lakások rövidtávú kiadását, szerinte ugyanis célszerű lenne azt kikötni, hogy „évente 90-120 napnál hosszabb ideig ne lehessen Airbnb-lakásként hasznosítani az ingatlanokat. Ez lefedné a nyári turistaszezont, de ősszel nyitva lennének az egyetemisták előtt.” A lakások rövid távú kiadásával foglalkozók viszont azt mondják, egy ilyen 90-120 napos szabályozás teljesen ellehetetlenítené őket.
Fürjes meglepődve olvasta Karácsony kijelentését, miszerint számtalanszor megkeresték már fideszes portyázók és fürkészek azzal az üzenettel, hogy békén hagyják Budapestet, ha visszavonul az országos politikától.
Az államtitkár szerint a városházi pletykák pont az ellenkezőjéről szólnak, 
ő keresi a fideszes – az ő kifejezését használva – portyázókkal a kapcsolatot, az ígérve: ha Budapest több pénzt kap, akkor ő visszalép az országos politizálástól.
Fürjes beszélt arról is, hogy a kormány és főváros közösen döntsön a Gellérthegyi sikló megépítéséről, az éves működési nyereséget pedig fordítsák a Gellért téri közpark fejlesztésére, fenntartására.
A Hajógyári-szigeti védműrendszerrel kapcsolatban elmondta, hogy
a sziget északi részére felesleges, kártékony, ráadásul nagyon drága az árvízvédelmi rendszer kiépítése. A sziget északi része maradjon a lakosság számára nyitott közpark és sportolási terület, amit időnként elönthet az ár.
kiemelt kép: Mohos Márton/24.hu"
Hungary,2020-07-07,24.hu,https://24.hu/belfold/2020/07/07/airbnb-szabalyozas-lakaskiadas/,Portfolio: elfogadták a tervet az Airbnb-lakások szabályozására,"Megszületett a terv az Airbnb-s lakások szabályozására – értesült a Portfolio, a lap azt írja, a Gazdaságvédelmi Operatív Törzs elfogadta a rövid távú lakáskiadás korlátozására vonatkozó javaslatot.
Korábban már a 24.hu is írta azt, hogy várhatóan évi 120 napra engedélyezik a rövid távú lakáskiadást. A gazdasági lap szerint
a javaslat értelmében éves szinten 120 vendégéjszakára, idén október és december vége között pedig 30 napra korlátoznák a lakások kiadását turistáknak.
A kormány előtt fekvő javaslat akkor lesz végleges, ha kihirdetik a közlönyben.
Budapesten 2015 őszén 5200 szállást kínált az Airbnb, ez a szám mostanra kis híján megduplázódott. A kiadó lakások piacát figyelő oldal szerint a fővárosban jelenleg 9725 kiadó Airbnb-s lakás van, a hasonló elven működő Vrbo felületén pedig 300 budapesti lakás közül lehet foglalni. A legtöbb, közel 3 ezer elérhető lakást a VII. kerületben találni, ott öt év alatt a háromszorosára nőtt a turistáknak kínált ingatlanok száma, majd a VI. és az V. kerület következik.
Kiemelt kép: Farkas Norbert/24.hu"
Hungary,2020-07-05,24.hu,https://24.hu/belfold/2020/07/05/airbnb-budapest-tiltas-korlatozas/,Pesti Airbnb-zők: Bécs nyerhet a budapesti korlátozáson,"A rövid távú lakáskiadással foglalkozók szerint nem versenytársai a szállodáknak.					
A vendégek 60%-a nem foglalna szállodát Budapesten, inkább más lokációt választana
– áll a Magyar Apartmankiadók Egyesületének és a Felelős Rövidtávú Lakáskiadók Szövetségének közös közleményében. Az érdekvédők azt tudatták, hogy javaslatcsomagot nyújtottak be a Magyar Turisztikai Ügynökséghez a rövidtávú lakáskiadás piacának szabályozása ügyében.
A 24.hu pénteken írta meg, hogy a kormány és a főváros egyaránt korlátozná a rövid távú lakáskiadást. A kormány elsősorban a szállodaipar megsegítése, a főváros az albérletárak elszabadulása miatt lépne.
A szabályozás részletei egyelőre nem ismertek, a lakáskiadók azonban a nyilvánosságban igyekeznek érvelni azért, hogy számukra is kedvező verzió készüljön el. Közleményükben azt hangsúlyozzák, hogy a szállodaipar és a lakáskiadás nem versenytársai egymásnak, és ha nem megfelelő szabályozást készítenek elő az illetékesek, akkor Bécs és Prága lesz a nyertese a budapesti változásnak.
A szállodaiparnak és a rövid távon lakáskiadóknak nem egymással kéne versenyeznie, mert azzal mindenki csak veszíteni fog. Ahogy ezt egy év elején az MTÜ által prezentált kutatás is megerősítette, nagyrészt két külön piacról van szó. A városnak és a gazdaságnak most minden látogatóra szüksége van a jelentősen kevesebb utazó közül. Magyarország és a térség országai különösen sikeresen küzdötték le a járványt, így kedvelt célpontok lehetnek. Őrültség lenne ezt a vonzerőt tönkretenni értelmetlen korlátozásokkal
– írja Somló Iván, a Felelős Rövidtávú Lakáskiadók Szövetségének elnöke. Az érdekvédők ugyanakkor az árszint növelésében partnerek lennének, miként a feketén működő kiadók megregulázásában is.
Kiemelik azt is, hogy a koronavírus-járvány után éppen az Airbnb léte fontos a turizmusban, mivel szerintük a vendégek kifejezetten a biztonságosnak vélt kisebb szállásokat, apartmanokat keresik. Egyenesen úgy gondolják, hogy a Budapest-brand is veszít erejéből, ha a városlátogatóknak nem lesz alkalma lakásokat kivenni itt tartózkodásuk idejére. 
Így összegeznek:
A szektor valamennyi szereplője üdvözöl minden olyan döntést, ami szektor fehéredésével jár, és tisztességes adófizető lakáskiadókat segíti. Viszont ellenez minden olyan átgondolatlan lépést (például az éves kiadhatóság korlátozását), ami a rövid távú szállás kiadás eltűnésével, és a turisták számának drámai visszaesésével járna.
Lapunk pénteki cikkében azt írtuk: Budapesten 2015 őszén 5200 szállást kínált az Airbnb, ez a szám mostanra kis híján megduplázódott. A kiadó lakások piacát figyelő oldal szerint a fővárosban jelenleg 9725 kiadó Airbnb-s lakás van, a hasonló elven működő Vrbo felületén pedig 300 budapesti lakás közül lehet foglalni. A legtöbb, közel 3 ezer elérhető lakást a VII. kerületben találni, ott öt év alatt a háromszorosára nőtt a turistáknak kínált ingatlanok száma, majd a VI. és az V. kerület következik.
Kiemelt kép: Farkas Norbert / 24.hu"
Hungary,2020-08-18,24.hu,https://24.hu/belfold/2020/08/18/var-airbnb-onkormanyzati-lakas/,"Nem bűncselekmény, hogy önkormányzati lakásokat adtak ki turistáknak a bérlők","Másfél hónapja írta meg a hvg.hu, hogy busás haszonnal turistáknak adtak ki önkormányzati bérlakásokat a Budai Várban, és így a bérlők akár egy-két nap alatt megkereshették a helyhatóságnak fizetett havi 20-27 ezer forintos lakbért. Az önkormányzat aztán megelégelte az Airbnb-bizniszt, és felmondták a bérleti szerződéseket.
Vadai Ágnes DK-s képviselő ezt követően Polt Péter legfőbb ügyészhez fordult írásbeli kérdéssel, aki a képviselő kérdését feljelentésként értékelte, és a fővárosi I. kerületi rendőrkapitánysághoz továbbította.
Vadai most arról számolt be a hvg.hu-nak, hogy a Budapesti Rendőr-főkapitányság megszüntette az eljárást, mert „a cselekmény nem bűncselekmény”. A rendőrség arra hivatkozott, hogy a bérlők az önkormányzat felé megfizették a bérleti díjakat, így annak kára nem keletkezett, és így nem történhetett csalás.
Kiemelt kép: Szabó Réka / 24.hu"
Hungary,2020-07-03,24.hu,https://24.hu/belfold/2020/07/03/airbnb-lakas-budapest-tiltas-turizmus/,"A kormány és a főváros is korlátozná a rövid távú lakáskiadást, átalakulhat a belvárosi ingatlanpiac","A kormány elsősorban a szállodaipar megsegítése, a főváros az albérletárak elszabadulása miatt lépne. Hiába a közös cél, érdemi egyeztetés még nem volt a felek között, ennek ellenére hamarosan lecsaphatnak az Airbnb-re.					
San Francisco, Párizs, Amszterdam, London és még jó néhány világváros után idehaza is korlátozhatják a lakások rövid távú kiadását. Árulkodó, hogy a kormány a szigorítás feltételeinek kidolgozását a Magyar Turisztikai Ügynökségre bízta – elsősorban a sok embert foglalkoztató szállodaipar érdekét nézve. A budapesti vezetés viszont számos nagyvároshoz hasonlóan azért támogatja az ötletet, mert az Airbnb és társai alávágnak a hosszú távú lakáskiadásnak, ezáltal elszabadultak a fővárosi albérlet- és lakásárak.
„Arról szó sem volt, hogy ebből üzleti modell lesz”
Nincs még egy iparág, amelyik akkora ütést kapott volna a koronavírus-járványtól, mint a vendéglátás és a turizmus. Miközben az utóbbi években csúcsra járt a vendégforgalom, áprilisban a külföldi vendégek által szálláshelyeken eltöltött éjszakák száma 98,7 százalékkal, a belföldi vendégeké 95 százalékkal esett vissza az előző évihez képest.
Ráadásul miközben a belföldi utazásoknak köszönhetően vidéken éledezik az idegenforgalom, Budapesten ennek alig vannak jelei. Guller Zoltán, az MTÜ vezérigazgatója (aki a minap miniszteri biztos lett, és tagja a kormány gazdaságvédelmi operatív törzsének is) nemrég azt mondta, a fővárost külön kell kezelni, és több intézkedést is fontolgatnak, köztük a rövid távú lakáskiadás szabályozását. Konkrétumot egyelőre nem árult el az ügyben a 24.hu-nak turisztikai ügynökség, csupán annyit írt, hogy a Magyar Szállodák és Éttermek Szövetségének kezdeményezésére a kormány és az MTÜ vizsgálja a lehetséges szabályozás módját, ami „nem egyedülálló Európában”, az egyeztetések már meg is kezdődtek.
Flesch Tamás, a szállodaszövetség elnöke elmondta, ők úgy tudják, sem a kormány, sem a tervezet kidolgozására felkért MTÜ nem tervezi a rövid távú lakáskiadás tilalmát. Korlátozásra, szabályozásra viszont Flesch szerint szükség van, mivel a szállodák versenyhátrányba kerültek a lakáskiadókkal szemben.
A magánlakások kiadása lehet egyfajta alternatíva, de arról szó sem volt, hogy ebből üzleti modell lesz. Budapesten 20 ezer szállodai ágy van, és most már körülbelül 10-12 ezer kiadó apartman. Mivel az utóbbiak gyakran nem egyszobásak, kijelenthető, hogy ma már jóformán ugyanannyi vendéget tudnak fogadni a magánszállások, mint a budapesti szállodák. Miközben a szabályozás sok esetben különbözik 
– nyilatkozta lapunknak Flesch, megjegyezve, hogy tűzrendészeti, egészségügyi és biztonságtechnikai szempontból is különbözők az elvárások a szállodáknál és a magánszállásoknál, a hoteleket pedig jóval sűrűbben is ellenőrzik. Az elnök szerint az egészségügyi szempontok most a járvány miatt különösen fontosak, márpedig ezeknek a követelményeknek a szállodák sokkal jobban meg tudnak felelni.
Flesch a legvalószínűbbnek azt tartja, hogy időbeli korlátozásokat vezetnek be, azaz
meghatározzák, hány napra lehet vendégeket fogadni egy rövid távú lakáskiadásra szolgáló ingatlanban.
A szállodaszövetség elnöke arra számít, hogy akár néhány héten belül döntés születhet az ügyben.
Fotó: Farkas Norbert /24.hu
Öt év alatt megduplázódott az Airbnb-s lakások száma
Budapesten 2015 őszén 5200 szállást kínált az Airbnb, ez a szám mostanra kis híján megduplázódott. A kiadó lakások piacát figyelő oldal szerint a fővárosban jelenleg 9725 kiadó Airbnb-s lakás van, a hasonló elven működő Vrbo felületén pedig 300 budapesti lakás közül lehet foglalni. A legtöbb, közel 3 ezer elérhető lakást a VII. kerületben találni, ott öt év alatt a háromszorosára nőtt a turistáknak kínált ingatlanok száma, majd a VI. és az V. kerület következik. A bulinegyedben volt tehát a legnagyobb növekedés: 2015-ben még csak harmadik volt Erzsébetváros a kiadó ingatlanok számát tekintve. Ami viszont nem változott, hogy a külső kerületek felé haladva meredeken csökken az Airbnb-n elérhető lakások száma, a XVII. és XXIII. kerületben csak 6-6 van, de a városcentrumtól nem olyan távoli Zuglóban is mindössze 122.
Az ingatlan.com tavaly megvizsgálta, hogyan hatott a lakbérekre a lakáshotelek térnyerése. A Forbes által közölt adatok alapján egy 50 négyzetméteres lakás bérleti díját havonta átlagosan 13-27 ezer forinttal drágította meg az Airbnb elburjánzása a belső kerületekben. A többi között emiatt jutottunk el oda, hogy Budapest belvárosában már alig olcsóbb a lakásbérlés, mint Bécsben. Ezt pedig a főváros is tarthatatlannak gondolja, a 24.hu-nak küldött válaszából világos, hogy a Fővárosi Önkormányzat támogatja a rövid távú lakáskiadás korlátozását. 
A városvezetés szerint a fő gond az, hogy szűkül a lakáscélú ingatlanok kínálata, ezért emelkednek a lakbérek. Megemlítették azt is:
a problémát súlyosbítja, hogy a lakások rövid távú bérbeadása és turisztikai célú használata indokolatlanul kedvező feltételekkel adózik a lakáscélú és biztonságosabb – hosszú távú vagy határozatlan idejű – bérbeadáshoz képest.
Mint írták, a nagyobb városokban világszerte napirenden van a lakások turisztikai célú hasznosításának a korlátozása, „és ez a fentiek miatt helyes és indokolt”. A főváros szerint az, hogy a városlakóknak legyen lehetőségük lakni valahol – úgy, hogy annak költségeibe nem mennek tönkre – elsőbbséget élvez a gazdasági részérdekekkel szemben. Erre már Karácsony Gergely főpolgármesteri programja is utalt, ebben az áll: „átfogó szabályozást vezetünk be, hogy a rövid távú, turisztikai célú bérbeadás (Airbnb) ne lehetetlenítse el a budapestiek lakhatását.”
Úgy tudjuk egyébként, a főváros vezetése nemcsak az időbeli korlátozást tartja elfogadhatónak, hanem az egy kézben levő lakások számán alapulót is.
Ugyanakkor a közös cél ellenére a Fővárosi Önkormányzat azt írta lapunknak, hogy a turisztikai ügynökség mind ezidáig nem kereste meg őket a tervezet kidolgozásával kapcsolatban.
Az igazsághoz hozzátartozik az is, hogy a koronavírus-járvány okozta visszaesés az ingatlanpiacon is érezteti hatását. Az ingatlan.com elemzése szerint június végén a kiadó budapesti lakások átlagos bérleti díja 10 százalékkal csökkent a járvány előtti időszakhoz képest. A Forbes írása alapján több helyen egyenesen zuhantak az árak, az I. kerületi lakások átlagos bérleti díja 40 ezerrel forinttal lett kevesebb, azaz 20 százalékkal, 160 ezer forintra csökkent. A VI. kerületben szintén 160 ezer forintra, a Belvárosban pedig 190 ezer forintra mérséklődtek a havi bérleti díjak, ez 15-17 százalékos csökkenés, ami azt jelzi, hogy a belső kerületek ingatlantulajdonosai kénytelenek voltak lejjebb adni igényeiket turisták híján.
Fotó: Farkas Norbert /24.hu
Hogy csinálják külföldön? 
A nagyobb európai városok közül sok már korábban lépett. Az Airbnb 2016 végén szerződésben vállalta, hogy a Londonban és Amszterdamban meghirdetett lakások esetén figyeli az éves kiadási limit elérését. Londonban 90, Amszterdamban 60 napon át lehet lakásokat rövid távra kiadni, az Airbnb stábja ezt követően leveszi az adott ingatlan hirdetését az oldalról. Egy tanulmány szerint azokban az uniós városokban, ahol van hasonló korlátozás, az 60 és 120 nap között alakul. Berlinben viszont 2016-ban lényegében betiltották az Airbnb-t, másfél év elteltével azonban a korlátozásokat szinte teljesen feloldották, egy lakást azóta korlátlan időre, a másodikat 90 napra lehet kiadni. Igaz, a német fővárosban öt évre befagyasztották az albérletek díját.
Mint említettük, az Orbán-kormány is időkorlátban gondolkodhat, és öt turisztikai szakmai szövetség is azt vetette föl áprilisban a kabinetnek, hogy
a fővárosi szállodaipar válságból való kilábalását nagyban segítené, ha a magánlakások rövid távú bérbeadását újraszabályoznák, és évi 120 napban, a főszezon idejére (május 15.-szeptember 15.) korlátoznák a kiadható napok számát.
Túlkínálat lesz?
„A korlátozások nem érnék el azt a célt, amit a szállodaszövetség és a kormány kitűzött” – állította ugyanakkor a 24.hu-nak Ribarics Ádám a Budapest Residence vezetője. A cég közel kétszáz budapesti Airbnb-lakás kiadásával, üzemeltetésével foglalkozik. Ribarics szerint vendégeik döntő többsége a fiatal korosztályhoz tartozik, és sokan kifejezetten az „Airbnb-feeling” miatt választják hotel helyett ezeket a szálláshelyeket. Szerinte ezek a fiatalok nem is szállnának meg szállodákban, ha a rövid távú lakáskiadást ellehetetlenítik.
Ribaricsék az övékhez hasonló cégek vezetőivel létrehozták a Felelős Szálláskiadók Szövetségét. Olyan érdekképviseleti szervezetet építenének, amely alkalmas arra, hogy a döntéshozókkal kapcsolatot tartson, és az Airbnb hatását reálisan mutassa be a turisztikai ügynökségnek. Fontosnak tartják azt is, hogy a rövid távú lakáskiadás felelősen, a társaságházakkal jó viszonyban és hosszú távon fenntarthatóan működjön. 
A napvilágot látott tervek viszont szerinte tönkretennék a budapesti Airbnb-piacot, mivel 120 nap alatt nem lehet kitermelni a szükséges profitot. Így mindenki közép és hosszú távra adná ki a lakását, ami komoly túlkínálatot okozna és élénkítené a szürkegazdaságot.
Ribarics arról is beszélt, hogy június utolsó hétvégéjén ők már 62 százalékos foglaltsággal üzemeltek, igaz, a korábban 40-50 eurós olcsóbb lakásokat most csak 25-30 euróért tudják kiadni.
Kiemelt kép: Farkas Norbert /24.hu"
Hungary,2020-08-27,24.hu,https://24.hu/otthon/2020/08/27/ingatlanpiac-bulizos-korszak-lezarul/,Az ingatlanpiacon is lezárulhat a bulizós korszak,"A külföldi turisták tömeges megjelenése és a rövid távú lakáskiadás felfutása erőteljesen felpörgette a VII. kerület ingatlanpiacát az elmúlt években. Az OTP Lakóingatlan Értéktérkép adatai szerint a fővárosban 2013 óta itt volt a legnagyobb mértékű, több mint 230 százalékos drágulás, ami azt eredményezte, hogy tavaly már csaknem 703 ezer forintra ugrott fel az átlagos négyzetméterár. Idén azonban nagyot fordult a világ. Az OTP Ingatlanpont szakértői azt vizsgálták meg, hogy a koronavírus-járvány és a szabályozási környezet átalakításának együttes hatása hogyan formálhatja át a kerület ingatlanpiacát.					
A vendéglátás és a turizmus szempontjából a lehető legrosszabbkor, a tavaszi szezon nyitásakor robbant be a koronavírus-járvány, a VII. kerületben különösen nehéz helyzetbe hozva a Bulinegyed* szórakozóhelyeit, valamint a nagyrészt külföldi vendégeket rövid időre elszállásoló lakáskiadókat. Az új körülmények ugyanakkor lehetőséget biztosítottak a szabályozási környezet átalakítására. Az OTP Ingatlanpont szakértője úgy látja, hogy a vendéglátóhelyek éjfél utáni nyitvatartását, az „airbnb-zést” és az autós közlekedést korlátozó intézkedések egyidejűleg több folyamatot is elindíthatnak a kerület ingatlanpiacán.
Az újépítésű lakások piacán egy ideig inkább negatív hatásai lehetnek a rövidtávú lakáskiadást korlátozó szabályozásoknak, mert visszafoghatják a beruházók lakásépítési kedvét, akár a meglévő projektek értékesítése is lelassulhat
– nyilatkozta Valkó Dávid, az OTP Ingatlanpont vezető elemzője.
Idővel azonban átalakulhat a kereslet szerkezete, megváltozhat a lakásvásárlók összetétele. A helyi önkormányzat célja is az, hogy a környékből inkább kulturális negyed alakuljon ki. A kerület imázsváltozása felbátoríthatja majd például a családos vevőket. Addig azonban várhatóan szűkül majd a kereslet, így az ingatlanárak is mérséklődhetnek. Elképzelhető, hogy a kínálat is zsugorodik, mivel a lakástulajdonosok inkább kivárnak majd
– tette hozzá az elemző.
Az airbnb-s lakások rázúdultak az albérleti piacra
A turizmus leállása lenyomta a bérleti díjakat a kerületben. Ma már 100 ezer forintos havi bérleti díj alatt is kínálnak jó állapotú, kisméretű lakást, amire a korábbi években nem volt példa. Sok bérlő ki is használta az alkalmat, hogy ugyanakkora vagy alacsonyabb összegért kényelmesebb, tágasabb helyre költözzön, a tulajdonosok pedig sok esetben árengedményekkel, fizetési könnyítésekkel próbálták megtartani megbízható lakóikat. A forgalom most élénk, de a piacot a tanévkezdés előtt jellemzően felpörgető egyetemisták érdeklődése a korábbi évekhez képest érezhetően visszaesett, hiszen bizonytalan, hogy a járványügyi helyzet miként alakítja majd az oktatás rendjét, mi lesz a kollégiumi férőhelyekkel. 
Hosszú távon megváltozhat a kerületben a lakásmix. Ha 2-3 éven belül bekövetkezik a remélt imázsváltás, fokozatosan háttérbe szorulhatnak a garzonok és nagyobb lakások épülhetnek, illetve ezek iránt nőhet a kereslet a használtlakás-piacon is
– mondja Valkó Dávid, az OTP Ingatlanpont vezető elemzője.
A visszaszoruló járműforgalom ingatlanpiaci nyertesei
A fővárosi forgalomcsillapítási mintaprojekt részeként augusztusban kezdődött meg a három hónapos tesztidőszak Belső-Erzsébetvárosban: parkolási korlátozásokkal, a korábbi közlekedési irányok megváltoztatásával, a közterek kibővítésével. Az autózás visszaszorítása, a parkolóhelyek számának csökkentése felértékelheti a kerület garázspiacát, a várható árnövekedés új lehetőségeket kínálhat a befektetőknek. A XI. kerületi Bartók Béla út példája azt mutatja, hogy az önkormányzat által célul tűzött imázsváltás funkcióváltást is eredményez, így az éjszakába nyúlóan nyitva tartó szórakozóhelyek és vendéglátó egységek visszaszorulásával Erzsébetvárosban is felpezsdülhet az üzlethelyiségek, a közösségi, kulturális terek létrehozására alkalmas ingatlanok piaca.
Kiemelt kép: Getty Images"
Hungary,2020-08-04,24.hu,https://24.hu/belfold/2020/08/04/misetics-balint-airbnb-alberlet-lakhatas-budapest/,Misetics Bálint: A lakhatásé az elsőbbség!,"Néhány napja lépett hatályba az a törvény, amely felhatalmazta a települési – Budapesten a kerületi – önkormányzatokat, hogy rendeletben állapítsák meg a lakások turisztikai célú hasznosításának az időbeli korlátját, vagyis azt, hogy egy lakást évente hány napra lehet szálláshelyként kiadni.
A szigorítást sürgető szállodaipari javaslatok és a kormányközeli tőkések szállodaipari térfoglalása miatt a magánszálláshelyek körüli fejlemények a nyilvánosságban gyakran kormányközeli gazdasági érdekcsoport helyzetbe hozásaként jelennek meg. A lakások turisztikai célú hasznosításának a vitatható versenyelőnye azonban mindenütt, tehát a szállodaipar tulajdonosi viszonyaitól függetlenül is jogos kritika tárgya, a lakásturizmusnak pedig éppúgy lehetnek – és vannak is – kormányközeli haszonélvezői, mint a szállodaiparnak.
Társadalompolitikai szempontból a megfizethető lakhatás ügye van a kérdés középpontjában.
A lakások turisztikai célú hasznosítása csökkenti a bérlakások kínálatát, és ezen, valamint a turisztikai célú hasznosítás jövedelmezősége miatt megemelkedett nyereségelváráson keresztül hozzájárul a lakbérek növekedéséhez. A lakbérekre gyakorolt hatás pontos mértéke nehezen számszerűsíthető, de az összefüggés egyértelmű – amit számos városban empirikus kutatások is demonstrálnak. A budapesti lakbérek emelkedésének nem a lakások turisztikai célú hasznosításának a terjedése volt az egyetlen, de ez volt az egyik oka, amit egyébként a lakásturizmus koronavírus-járvány miatt történt visszaszorulásának a bérlakásszektorra gyakorolt hatása is mutat.
A nagyobb városokban világszerte napirenden van a lakásturizmus korlátozása: ez helyes és indokolt. A megfizethető lakhatás és a lakások de facto szállodaként való üzemeltetése közötti konfliktus kiemelkedően élesen jelentkezik Budapesten.
Egyrészt azért, mert Budapesten a népesség arányához viszonyítva jóval több Airbnb-szálláshely működik, mint Belgrádban, Bukarestben, Pozsonyban, Varsóban, Zágrábban vagy akár Bécsben. Másrészt azért, mert a hazai adózási környezet kifejezetten ösztönzi a lakások turisztikai célú hasznosítását a hosszabb távú bérbeadással szemben. Végül, de nem utolsó sorban pedig azért, mert a budapesti magánbérleti szektorban a lakbérek a jövedelmek növekedését messze meghaladó, szélsőséges mértékben nőttek az elmúlt évtizedben – miközben az évről évre pusztuló támogatott-szabályozott (önkormányzati) bérlakásszektor a társadalmi szükségletek kisebbik részét tudja csak kielégíteni. 
Lakbérek és jövedelmek változása Budapesten, 2011-2018.Infogram
A lakások turisztikai célú hasznosítása hátrányosan érinti mindazokat a városlakókat, akik lakásvagyon hiányában csak bérlőként lehetnek vagy maradhatnak a város lakói. A lakásturizmus korlátozása ugyanakkor az erre a célra használható lakások tulajdonosai számára okozna közvetlen hátrányokat.
Fotó: Farkas Norbert /24.hu
Ennek a hátránynak az értékeléséhez fontos körülmény a budapesti lakásárak világviszonylatban is kiemelkedő mértékű növekedése az elmúlt években. A lakások ára a világ 150 nagyvárosa közül 2018 és 2019 első negyedéve között Budapesten emelkedett a legnagyobb, 2019 és 2020 első negyedéve között pedig a második legnagyobb mértékben, és a fővárosi lakásárak növekedése az azt megelőző években is jelentős volt.
A lakásárak növekedése a lakástulajdonosoknál vagyongyarapodásként, a lakásvagyon nélkülieknél viszont magasabb lakbérteherként, súlyosabb eladósodásként, illetve az önálló lakhatás megteremtésének az ellehetetlenüléseként jelentkezik.
Ennek tükrében még akkor sem tűnik méltánytalannak egy olyan szabályozás, ami – kivételesen – annak a több százezer budapestinek kedvez, akinek nincsen lakásvagyona, ha az közvetlen hátrányokat okoz annak a néhány ezer lakástulajdonosnak, aki a lakásait nem annak rendeltetése szerint – lakáscélra – kívánja hasznosítani.
A főváros belvárosias részében lakástulajdonosok egy szűk részének okozott érdeksérelem elfogadhatósága szempontjából az sem érdektelen, hogy Magyarországon a lakástámogatások évtizedek óta kirívóan aránytalan mértékben a lakástulajdon szerzését és ezen belül is leginkább a vagyonosabb rétegek lakástulajdon-szerzését támogatják. A vagyoni egyenlőtlenségek generációk közötti átörökítését az adórendszer kimondottan támogatja, a vagyonra kirótt adókból származó adóbevételek aránya pedig kifejezetten alacsony. A kormányzat ugyanakkor sem a szociáis bérlakások építését, felújítását vagy fenntartását, sem a magánbérleti szektor alacsony- és közepes jövedelmű lakóit nem támogatja (lakbértámogatás nincs). 
Elosztási szempontból tehát alapvetően a lakástulajdonosok egy szűk vagyonos részének az a profitelvárása áll szemben a megfizethető lakhatás ügyével, ami jelentős részben a hagyományos szállodai formával szemben jelentkező, vitatható versenyelőnyből, a lakások hosszú távú bérbeadását ellenösztönző adózási környezetből, valamint a lakáscélra szánt, egyébként is igazságtalanul célzott közkiadások tőkésítéséből származik.
A lakásturizmus visszaszorítása önmagában természetesen nem fogja megoldani a budapesti lakhatási válságot.  A lakhatás megfizethetősége egy jóval átfogóbb társadalom- és lakáspolitikai feladat, mint ahogyan a lakásszektor szabályozása, és a lakásszektor szabályozási problémái is messze túlmutatnak a lakásturizmus kérdésén.
Az önkormányzatoknak biztosított szabályozási jogkör korlátozott, amennyiben a felmerülő – más országokban és városokban bevett – szabályozási eszköztárnak csak egyetlen elemére terjed ki. Másrészt azonban: lehetőséget ad egy olyan, világszerte használt szabályozási eszköz alkalmazására, amely a lakások turisztikai célú hasznosításának a korlátozásán keresztül hozzájárulhat a lakhatási válság enyhítéséhez: növelheti a magánbérlemények kínálatát és ezáltal csökkentheti a lakbéreket.
A kerületi önkormányzatoknak azt kell eldönteniük, hogy továbbra is szabad utat engednek-e a lakások – tehát a lakók – kárára terjeszkedő kvázi szállodaiparnak, vagy a lakások rendeltetésszerű használatának az ösztönzésén keresztül megteszik, amit a megfizethető lakhatáshoz való hozzáférés érdekében megtehetnek: Amszterdam, London és több mint 30 francia város mintájára olyan szabályozást alkotnak, ami a lakások turisztikai célú hasznosítását legfeljebb kiegészítő jelleggel – tehát csak az év kisebbik részében – teszi lehetővé.
Az észszerűen egymással és a Fővárosi Önkormányzattal együttműködve megalkotandó kerületi szabályozásoknak tehát egységesen ebbe az irányba kell mutatniuk. A lakások turisztikai célú hasznosításának az évente 60 napban való korlátozása bizonyára elégséges volna ahhoz, hogy a lakástulajdonosoknak kifizetődőbbé tegye a lakásaik bérbeadását, mint annak kvázi szállodaként való üzemeltetését. Az önkormányzatoknak arra is lehetősége van, hogy a lakások hosszútávú bérleményként való hasznosítását pozitív ösztönzőkkel is elősegítsék: az önkormányzatoknak történő adómentes bérbeadás lehetőségének a népszerűsítésén, illetve a számos más országban sikerrel működő lakásügynökségi modell bevezetésén keresztül.
Fotó: Farkas Norbert /24.hu
A javasolt szabályozás ráadásul összhangban volna – szemben a jelenlegi gyakorlattal – a sharing economy eredeti ideológiájával. A lakástulajdonosoknak a különböző szálláshely-közvetítő platformokon keresztül (továbbra is) lehetősége volna lakásuk átmeneti turisztikai célú hasznosítására és az ezzel együtt járó többletjövedelemre – például egy hosszabb külföldi tartózkodás vagy az adott lakás egyetemi hallgatóknak való középtávú (szeptembertől júniusig tartó) bérbeadása esetén. 
A szabályozás alkalmazhatósága jórészt a központi kormányzat által megalkotott részletszabályokon múlik majd. Ha azok nem segítik elő a szabályozás betartatását, előfordulhat, hogy egy szigorúbb, ugyanakkor könnyebben ellenőrizhető korlátozás bevezetése lesz indokolt.  Az önkormányzatok újonnan kapott szabályozási jogköre és ebből következően erősebb tárgyalási pozíciója miatt azonban a lakásturizmusban érdekelt nagyvállalatok vélhetően a korábbiaknál nyitottabbak lesznek majd a velük való együttműködésre a jogszabályi előírások betartásában.
A fenti – a lakhatás megfizethetőségét a lakások turisztikai célú hasznosításával szembeállító –  megközelítéssel szemben persze ellenérvként merülhetnek fel a turizmus pozitív gazdasági hatásai. Itt sem „a gazdaság” érdeke áll azonban szemben egy „népjóléti” törekvéssel.
Az, hogy a városlakók jövedelme elégséges-e a lakhatás költségeire, nem kevésbé gazdasági kérdés, mint például a lakáshotelekbe érkező turisták által igénybe vett szolgáltatások piaca. Nem csak az a kérdés tehát, hogy a lakáshotelek üzemeltetőinek az extraprofit-elvárása vagy a lakásvagyon nélküli városlakók megélhetésének tulajdonítunk-e elsőbbséget: könnyen lehet, hogy a lakásturizmus a bérlőknek (és az önkormányzatoknak) összességében több gazdasági kárt okoz, mint amennyi gazdasági hasznot hoz az abban érdekelt lakástulajdonosoknak (és az egyébként túlnyomó többségében külföldi turistáknak).
Ráadásul, tovagyűrűző gazdasági hatása sem csak a turizmusnak van, hanem annak is, ha valamelyest növekedhet azoknak a budapestieknek az aránya, akiknek az elemi megélhetésre – és ezen belül a lakhatásra – fordítandó kiadásaik nem kötik le a jövedelmük szinte egészét. A megfizethető lakhatás hiánya a munkaerőpiacra is hátrányos hatással van: a lakhatás relatív drágasága a képzett munkaerő kivándorlásában is szerepet játszik. A városlakók belsőbb városrészekből – vagy akár a városból – való kiszorulása pedig jelentős közlekedésszervezési problémákat – és légszennyezést – okoz, amelyek költségét szintén meg kell fizetnie valakinek. 
Ha pedig hozzávesszük mindehhez azokat a – szintén gazdasági kihatással járó – társadalmi, népegészségügyi és az érintett gyermekek fejlődésében és iskolai teljesítményében jelentkező károkat, amelyeket a megfizethető lakhatás hiánya és az abból következő problémák: a túlzsúfoltság, a gyakori költözések, a hátralékosság és a lakásvesztés okoz, annyit biztosan megállapíthatunk, hogy „a gazdasági érvek” legalább annyira alátámasztják a lakásturizmus határozott korlátozását, mint az annak terjedését szolgáló jelenlegi szabályozási környezetet.
A lakások turisztikai célú használatának a korlátozása tehát indokolt – a fentieken túl a lakásszállodák közvetlen lakókörnyezetében jelentkező, a szomszédok életminőségét rontó hatásai miatt is.
Naivitás volna azonban azt gondolni, hogy a lakásturizmusban érdekelt szűk vagyonos rétegnek ne lenne a társadalmi részarányát messze meghaladó hangja és érdekérvényesítő képessége. Az Airbnb-nek vannak fizetett lobbistái, a lakhatási szegénységben élőknek nincsenek. A „felelős szálláskiadóknak” van érdekvédelmi szervezete, a bérlőknek nincsen.
A magyarországi közpolitika-alkotás szinte általános osztályelfogultsága mellett továbbá – paradox módon – az is a társadalompolitikai szempontból indokolt szabályozás bevezetése ellen hat, hogy az azzal együtt járó anyagi érdeksérelmek egy szűk, de jól körülhatárolható csoportnál jelentkeznének közvetlenül és koncentráltan, a korlátozás előnyeit pedig egy jóval szélesebb társadalmi réteg élvezhetné. Éppen a lakásturizmus haszonélvezőinek a szűk köre és annak kárvallottjainak a számossága eredményezi, hogy a korlátozás eredményeként sokkal kevesebb haszon jutna egy-egy bérlőre, mint amennyi bevételkiesést egy-egy lakáshotel-üzemeltető lakástulajdonosnak kellene elkönyvelnie.
Érthető tehát az a felvetés, hogy a központi kormányzat éppen ezt a kellemetlen érdekkonfliktust hárította át az önkormányzatokra, és ezen belül is elsősorban a (jórészt ellenzéki vezetésű) belső kerületek önkormányzataira. Nem lehet viszont egyszerre kifogásolni ezt, és az önkormányzatok egyre szűkülő mozgásterét. Vagy-vagy. 
Az érdekkonfliktusok és érdeksérelmek felvállalása ugyanis elkerülhetetlen része a közpolitika-alkotásnak. A politikának ettől a részétől, az azzal együtt járó felelősségtől és a felelősség felvállalásához szükséges bátorságtól a budapesti önkormányzatok nagyobbik részét vezető pártok – hatalom hiányában –  az utóbbi időben jórészt elszoktak, vagy azt esélyük sem volt megtapasztalni. Az ebből fakadó bátortalansághoz a közpénzek otromba kormányzati pazarlásának és magánvagyonná változtatásának a nagyságrendje persze kifogyhatatlan apropót szolgáltat (mennyivel könnyebb képzeletben újraosztani a stadionépítésre szánt forrásokat, mint felvállalni a progresszív jövedelem- vagy vagyonadó ügyét!) –  de ettől még bátortalanság marad.
Ennyiben a kerületi önkormányzatok és az azokat vezető pártok nemcsak szabályozási jogkört és felelősséget, hanem lehetőséget is kaptak. Lehetőséget arra, hogy – a más területeken viszont politikai bosszúból egyre szűkebbre szabott mozgásterük ellenére – végre döntsenek és ők döntsenek egy olyan ügyben, ami érdemben befolyásolhatja Budapest és ezen belül a budapestiek lakhatásának jövőjét.
A szerző szociálpolitikus, a főpolgármester lakás- és szociálpolitikai főtanácsadója
Kiemelt kép: MTVA /Bizományosi /Jászai Csaba"
Hungary,2020-08-21,24.hu,https://24.hu/kulfold/2020/08/21/a-nap-legfontosabb-hirei-2020-augusztus-21/,A nap legfontosabb hírei – 2020. augusztus 21.,"Orbán: Szeptembertől szükség lesz újabb tiltó intézkedésekre
Három napra megbénulhatnak az önkormányzatok, sztrájk szeptember elején
A Fidesz megfellebbezte a borsodi közös ellenzéki jelölt indítását
Kormányzati segítséggel Csopakon és Zánkán is eddig érintetlen területeket építhetnek be
Pozitív lett a Vígszínház egy színészének vírustesztje, mától két hétig elmaradnak az előadások
Biden azt ígéri, rendbe teszi Amerika lelkét
Cihanouszkaja reméli, hogy Minszk meghallja a nép hangját
Az omszki orvosok engedélyezték Navalnij Németországba szállítását
Filmélet Vajna után: lepattintott rendezők, a start előtt elkaszált projektek vagy csak új támogatási szempontok
Egy ország keresi Esztert, az ejtőernyős katona feleségét
Az agyam egy Airbnb, ahol 15 évvel ezelőtt szobát vett ki egy terrorista, és ott ragadt
Mire jó, hogy van egy Puskás-musical?
Paks II egy iskolai barkácsfeladat az oroszok presztízsprojektjéhez képest
Kiemelt kép: a pusztítás nyomai egy lakókocsiparkban a kaliforniai Napa megyében pusztító erdőtűz után. Fotó: MTI/AP/Noah Berger"
Hungary,2020-07-14,24.hu,https://24.hu/kulfold/2020/07/14/a-nap-legfontosabb-hirei-2020-julius-14/,A nap legfontosabb hírei – 2020. július 14.,"Meghalt Bogdán László, Cserdi polgármestere
Minden negyedik forint tiszta nyereség a kormánypropagandás leányvállalatban
Brutális áremelkedések vannak az átlag mögött
Az állami kórházellátó feleannyiért vett közel 2500 lélegeztetőgépet, mint a külügy
Szűcs Tamás: Nincs értelme felőrlődni
Megszavazták az Airbnb-törvényt és az uniós hitelfelvétel feltételes támogatását
A Fidesz beletörölte a lábát a nemzeti konzultációba
„Túl voltam a 90. napon, de egy fillért nem láttam. Ha a barátaim nem segítenének, az utcán laknék”
Koronavírus: forróbb a helyzet, mint két hete
Benedek Tibor még halála előtt megtervezte csapata jövőjét
Kiemelt kép: MTI/Balogh Zoltán"
Hungary,2020-08-04,24.hu,https://24.hu/otthon/2020/08/04/uborkaszezon-nyar-ingatlanpiac/,Elmaradhat a nyári uborkaszezon az ingatlanpiacon,"A készpénzes adás-vételek száma folyamatosan nő.					
A koronavírus-járvány miatt feltorlódott a kereslet az ingatlanpiacon, de júniusban egy meredek emelkedés látszik a grafikonon, az adásvételek száma elérte a tavalyi szintet. Gadanecz Zoltán, a GDN Ingatlanhálózat alapító-tulajdonosa szerint az elmúlt években megszokott, július közepétől augusztus végéig tartó uborkaszezon várhatóan idén elmarad, amiben több egymástól független tényező is közrejátszik. Komolyabb áresésre vagy áremelkedésre ugyanakkor nem kell számítani.
Márciustól egy részleges visszaesés volt tapasztalható a magyarországi ingatlanpiacon, a legnagyobb kereslet csökkenés a budapesti társasházi lakások esetében alakult ki.  Júniusban azonban megfordult a trend.
Gadanecz Zoltán, a GDN Ingatlanhálózat alapító-tulajdonosa arról beszélt, a vártnál gyorsabban elkezdődött a piac regenerálódása, emiatt nem elképzelhetetlen, hogy a nyár második felében évről évre tapasztalható minimális megtorpanás ebben az esztendőben elmarad.
Jó esély van rá, hogy idén nem lesz uborkaszezon, ami a kialakult körülményekkel magyarázható. Őszre jósolják a koronavírus-járvány második hullámát, sokan pedig az ingatlant látják biztos befektetésnek és még szeptember előtt nyélbe akarják ütni az üzletet. Ehhez hozzájárul az is, hogy a magyarok többsége várhatóan itthon nyaral, vagy már nincs is szabadsága, emiatt az ügyintézésre is több idejük marad
– értékelt a szakember.
Mint mondta, a megtakarított pénzüket az emberek még időben el szeretnék költeni, és az ingatlan vásárlást látják a legmegfelelőbb befektetésnek. Erre utal az is, hogy a hitelesek aránya a másfél évvel ezelőtti szintre csökkent, a készpénzes adás-vételek száma folyamatosan nő.
A szakember közölte, Budapest egyes kerületeiben, így például a Belvárosban, óriási keresletcsökkenés volt tapasztalható, de szépen lassan kezd visszarendeződni a helyzet, nő az érdeklődés. Ez ugyanakkor nem tart majd a végtelenségig, mert az Airbnb-s lakáskiadás korlátozásával megjelenhet egy többlet kínálat is a piacon. 
Azt tapasztaljuk, hogy sokan félnek az újabb korlátozások bevezetésétől, és addig rendezni szeretnék a befektetéseiket, pénzügyi helyzetüket. Ez értelemszerűen árnövekedést indukáló tényező az ingatlanpiacon, de a másik oldalon ott van a rövid távú lakáskiadás új szabályozása, amit miatt még több tulajdonos dönthet az ingatlan eladása mellett. Így a kereslet és a kínálat egyensúlyban maradhat, és bár több adás-vételre lehet számítani az előző évekhez képest, jelentős áresés vagy áremelkedés nem valószínű a nyár végéig
– fogalmazott.
A GDN Ingatlanhálózat alapító-tulajdonosa ezzel kapcsolatban még hozzátette, két ellentétes hatású körülmény áll egymással szemben, amelyek kioltják egymást, és csak egy szélsőséges esemény tudná jelenleg elmozdítani a piacot más irányba.
Kiemelt kép: Pixabay"
Hungary,2020-07-08,24.hu,https://24.hu/belfold/2020/07/08/rovid-tavu-kiadas-airbnb/,Az önkormányzatok szabályozhatják a rövid távú lakáskiadást,"A kormány úgy döntött, hogy az önkormányzatok kezébe adja az Airbnb szabályozásának jogát – írja az Origo. Habár a cikkben nincsen forrás megjelölve, az nem sokkal azután jelent meg, hogy Dömötör Csaba, a Miniszterelnöki Kabinetiroda parlamenti államtitkára sajtótájékoztatón arról beszélt, a kormány szerdai ülésén tárgyal a lakások rövid távú kiadásáról. Dömötör ráadásul azt is megemlítette, hogy első helyen támogatott verzióként az került a kormányülés napirendjére, hogy az önkormányzatok kapják meg a szabályozás jogát.
Az Origo szerint az önkormányzatok tilthatják és szabályozhatják is, hogy a területükön lehet-e Airbnb lakást kiadni. A Portfolio alapján tegnap még arról számoltunk be, hogy a gazdasági operatív törzs ülésén megszületett a terv az Airbnb-lakások szabályozására, és a javaslat értelmében évente 120 vendégéjszakára, idén október és december vége között pedig 30 napra korlátoznák a lakások kiadását turistáknak. Ezek szerint azonban egy másik forgatókönyv léphet életbe, és a kormány inkább az önkormányzatokra bízza a bizonyosan érdeksérelemmel járó szabályozás kidolgozását.
A lakások rövid távú kiadásának korlátozását egyébként a főváros is támogatja, Karácsony Gergely főpolgármester korábban azt ígérte, átfogó szabályozást vezetnek be, hogy a rövid távú, turisztikai célú bérbeadás ne lehetetlenítse el a budapestiek lakhatását. Úgy tudjuk, hogy a főváros vezetése nemcsak az időbeli korlátozást tartja elfogadhatónak, hanem az egy kézben levő lakások számán alapulót is.
kiemelt kép: Farkas Norbert/24.hu"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2020-07-28,24.hu,https://24.hu/elet-stilus/2020/07/28/bambi-toppancs-oz-nyul-video-cuki-erdo-felvetel/,Bambi és Toppancs megelevenedett ezen az erdei videófelvételen,"Július legcukibb felvétele lesz kis túlzással.					
Egészen cuki videót közölt a Daily Mail, amelyen azt láthatjuk, hogy egy őzgida egy nyúllal sétálgat az erdőben. A különös felvétel kapcsán az emberek persze egyből a Bambi című mesefilmre asszociáltak, ahol hasonló barátságot ápolt Bambi és Toppancs.
A felvétel Kanadában készült egyébként Kelly Manis jóvoltából, aki erdei sétája közben figyelt fel az állatokra. A felvétel alatt levegőt is alig mert venni, nehogy elijessze őket.
Kiemelt kép: Facebook.com/Airbnbeast Nomadic Pet and House Sitting"
Hungary,2020-07-21,24.hu,https://24.hu/fn/gazdasag/2020/07/21/koronavirus-csehorszag-szallodak-karpotlas/,Kárpótlást kapnak a cseh szállodák az államtól,"Kárpótlást kapnak az államtól a cseh szállodák a koronavírus-járvány idején őket ért veszteségekért – döntött hétfő este a cseh kormány.
Az egy szobára és egy éjszakára (napra) számított kárpótlás összege 100-tól 330 koronáig (1350-4455 forint) terjed a szálláshely besorolásától függően. A támogatást a működtetők 72 napra kapják, tehát arra az időszakra, amikor a kormány rendelete alapján zárva tartottak. A kormány kárpótlása nem vonatkozik az Airbnb típusú szállásokra. Csehországban a járvány miatt március 14-étől május 24-éig voltak zárva a szálláshelyek – jegyzi meg az MTI.
Klára Dostálová regionális fejlesztési miniszter közleménye szerint a kormány erre a célra 3,3 milliárd koronát (40,5 milliárd forint) különített el. Mások arra számítanak, hogy a szükséges összeg 4 milliárd korona lesz. A támogatásokat kérvényezni kell, és az állami beruházási alap fizeti ki a pénzt.
A cseh szállodák és vendéglátóipari egységek szövetségének elnöke, Václav Stárek kedden közölte, hogy Prágában a koronavírus-járvány miatt zárva tart a szállások mintegy 30 százaléka. Vidéken ez az arány 10-15 százalék. Prágában a szálláshelyek foglaltsága átlagban 10-20 százalékos, vidéken pedig 40-50 százalékos.
Kiemelt kép: Eduard Erben/Sputnik/Sputnik via AFP"
Hungary,2020-06-24,24.hu,https://24.hu/fn/gazdasag/2020/06/24/airbnb-razzia-var-turista-onkormanyzati-berlakasok-naszaly-marta/,"Lebuktak az önkormányzati lakás bérlői a Várban, turistáknak adták ki az ingatlant","Illegális Airbnb-üzlet bukott le a budai Várban, ahol váratlan ellenőrzést tartott a tavaly óta ellenzéki vezetésű önkormányzat – írja a hvg.hu. A lap birtokába jutott ellenőrzési jegyzőkönyv szerint egy Donát utcai lakás bérlőjét ellenőrizték, ám helyette két meglepett turistát találtak, akik készpénzben fizettek a szállásért. Az önkormányzat szerint ráadásul az eredeti bérlő még csak nem is lakik Magyarországon.
A 80 négyzetméteres ingatlan bérleti díja egyébként alig több, mint 20 ezer forint volt havonta, így a lakás kiadása akár egy hétvége alatt behozhatta az árát. Ugyanis a Várnegyed legfelkapottabb részein átlagosan naponta 80 dollár, vagyis nagyjából 25 ezer forint körüli bevételt tudnak elérni a bérbeadók egy rövid távra kiadó apartmannal.
Miután a Donáti utcai lakás illegális Airbnb-kiadásával így lebuktak, a budavári önkormányzat nem hezitált: élve az ilyen esetre vonatkozó jogi lehetősséggel, azonnal felmondták a bérleti szerződést. A hatályos önkormányzati rendelet ugyanis világosan kimondja: a bérlakás nem rendeltetésszerű használatának minősül, ha azt fizető vendéglátás céljára, vagyis „rendszeres jövedelemszerző tevékenységre” hasznosítják.
Az önkormányzati bérlakások arra valók, hogy a kerületi családok lakjanak bennük, ha valaki albérletbe adja, akkor nyilvánvalóan van hol laknia, így nem szorul az önkormányzat segítségére
– mondta Váradiné Naszályi Márta polgármester.
Hozzátette:
Gyanítottuk, hogy vannak, akik az önkormányzati bérlakásokat engedély nélkül rövid távú szálláshelyként működtetik, és most sikerült ezeket tetten is érni. Hiszen tudtuk, hogy a lakásokkal való visszaéléseket csak intenzív és következetes bérlemény-ellenőrzésekkel lehet megfékezni, de a vírushelyzet miatt ezeket most tudtuk elkezdeni.
A polgármester szerint a szigorú fellépés alap: akit ilyen visszaélésen kapnak, azzal szerződést fognak bontani.
Kiemelt kép: MTVA/Jászai Csaba"
Hungary,2020-05-08,24.hu,https://24.hu/fn/gazdasag/2020/05/08/koronavirus-szilikon-volgy-tech-kirugas-gazdasagi-valsag/,"Ezrével rúgják ki az embereket az Uber, az Airbnb, és más hasonló cégek","A koronavírus-járvány miatti gazdasági leállás utolérte a Szilikon-völgyet is: a techcégek több ezer embert rúgtak ki az elmúlt két hónapban – írja a Guardian.
Legutóbb, szerdán az Uber jelentette be, hogy elbocsátanak 3700 embert. Ez körülbelül 15 százalékos leépítést jelent.
Az Uber indoklása szerint a járvány miatt csökkentek a bevételeik, és stratégiát kell váltaniuk, ugyanis ha a kijárási korlátozások miatt az emberek nem mennek sehova, akkor a taxiszolgáltatásnak nem marad sok értelme.
Az Uber legnagyobb riválisa, a Lyft szintén közel ezer dolgozójától vált meg.
A lakáskiadásban utazó Airbnb vágta a legnagyobbat: minden negyedik emberüket kirúgták, ami azt jelenti, hogy 1900 ember került a cégtől az utcára.
A Yelp eddig ezer kirúgáson van túl, és még egyszer ennyire készül a szolgáltatások közösségi értékelésével foglalkozó cég. Ez minden harmadik alkalmazott elbocsátását jelenti.
Kiemelt kép: Glenn CHAPMAN / AFP"
Hungary,2020-07-17,24.hu,https://24.hu/otthon/2020/07/17/ingatlanpiac-egyetemvarosok-budapest/,Erre számíthatnak a most felvételizők a fővárosi albérletpiacon,"A több mint 91 ezer idén felvételiző abban legalább biztos lehet, hogy július 23-án kihirdetik a ponthatárokat és kiderül, hogy bejutottak-e az általuk kiválasztott felsőoktatási intézménybe. Abban még nagy a bizonytalanság, hogy a járványügyi helyzet miként alakítja a tanévkezdést, az oktatás rendjét, mi lesz a kollégiumi férőhelyekkel. Az viszont biztos, hogy az egyetemistáknak lakniuk kell valahol szeptembertől. Az OTP Ingatlanpont szakértői most Budapest albérletkínálatát és ingatlanpiacát térképezték fel az éppen egy hét múlva esedékes nagy napra készülve.					
A nyár és különösen a július jellemzően a pangás, a kivárás időszaka az albérletpiacon, a nagy roham a felvételi ponthatárok meghirdetése után indul el. A koronavírus-járvány és a rövid távú, turisztikai célú lakáskiadás küszöbön álló (főleg a fővárost érintő) korlátozása idén azonban a szokásosnál feszültebbé tette a várakozást. A bizonytalanságok miatt Budapesten csökkentek az albérleti díjak, a lakáspiaci konszolidáció pedig véget vetett a lakóingatlanok meredek árnövekedéssel járó korszakának.
A főváros XI. kerületében nem ritka a 20 százalékos árzuhanás az albérletpiacon
A változásokat jól mutatja, hogy korábban – a rezsit nem számítva – havi 150-160 ezer forint lehetett kiadni egy jó állapotú, 50 négyzetméteres lakást a kerület belső, frekventáltabb részén, az Allee bevásárlóközpont környékén, most viszont ugyanezt az ingatlant már 120-130 ezerért is ki lehet bérelni.
Az airbnb-zés lefagyott, a tulajdonosok elkezdtek átállni a hosszabb távú lakáskiadásra vagy piacra dobták ezeket az ingatlanokat. Ráadásul a járványhelyzet miatt az oktatási intézmények, így az egyetemek is bezártak. A megugró kínálat miatt most akár a kerület belső részeiben is lehet elég jó áron albérletet találni, ha valaki az ötven négyzetméteres kategóriát keresi
– mondja Heinrich Ádám, az OTP Ingatlanpont XI. kerületi irodájának vezető értékesítési tanácsadója.
A kerület albérletpiacának alakulása nagyban függ a járványhelyzettől. Ha az egyetemi kollégiumokban korlátozzák a férőhelyek számát, vagy esetleg zárva maradnak (van olyan egyetem, amely már bejelentette a több százas csökkentést), élénkülhet a kereslet, ami felnyomhatja az árakat a centrumban. A külső körzetekben azonban csökkenhetnek a magas, 160-180 ezer forint körüli bérleti díjak, annak köszönhetően, hogy ma már a 100-120 ezres sávban is jelentős a kínálat jó lakásokból.
A keresleti oldalon az itt dolgozók mellett egy új réteg is megjelent, amelynek tagjai (a home office lehetőségét kihasználva) eladták a lakásukat, hogy áttelepüljenek vidékre vagy az agglomerációba, de amíg nem találnak megfelelő házat, albérletbe költöznek. Heinrich Ádám az ingatlanpiac alakulásáról azt mondta, jelenleg főképp a paneleknél esnek az árak. Az OTP Lakóingatlan Értéktérkép szerint a kerületben tavaly 712 ezer forint volt az átlagos négyzetméterár, ami 170 százalékkal haladja meg a 6 évvel korábbi szintet. 
A belső kerületekben megbecsülték a járvány idején a jó bérlőket
A koronavírus megjelenése, a turizmus leállása a belvárosban is lenyomta az árakat. Sok itteni lakás bérleti díja becsúszott a 100 ezer forintos lélektani határ alá, ami korábban elképzelhetetlen volt. A járvány előtt még egy kevésbé előnyös adottságú szuterén garzont is ki lehetett adni 100 ezerért, most 80 ezerért kínálják a bútorozott, felújított, földszinti kis lakásokat. A nagyobb lakásoknál még nagyobb a visszaesés.
Márciusban és áprilisban sok tulajdonos önként ajánlotta fel a megbízható bérlőknek, hogy enged a bérleti díjból, mert attól tartott, hogy elveszíti őket és nem talál helyettük újakat. Volt, ahol ez bejött, volt, ahol nem. A piacra ugyanis rázúdultak a turisták nélkül maradt airbnb-s lakások, amelyek lenyomták az árakat, és sok bérlő élt is a kínálkozó lehetőséggel, hogy olcsóbb, de jobban felszerelt albérletbe költözzön
– mondta el Laczi Csaba, az OTP Ingatlanpont budapesti régióvezetője. A forgalom ugyan élénk, de az egyetemisták érdeklődése a korábbi évekhez képest enyhébb. Laczi Csaba szerint ennek az az oka, hogy kivárnak. Egyrészt nem tudják, milyen módon indul újra az oktatás, másrészt arra számítanak, hogy az airbnb-zés tervezett korlátozása miatt újabb lakások kerülnek be a kínálatba, ami leszorítja a bérleti díjakat. A potenciális vevők pedig az ingatlanárak további esésére várnak.
Ami az utóbbiakat illeti, az OTP Lakóingatlan Értéktérkép szerint tavaly a VII. kerületben 703 ezer, a VIII.-ban 597 ezer, a IX.-ben 662 ezer forint volt az átlagos négyzetméterár, ami 231(!), 158, illetve 166 százalékos növekedésnek felel meg a hat évvel korábbi szinthez képest.
Kiemelt kép: Farkas Norbert / 24.hu"
Hungary,2020-07-16,24.hu,https://24.hu/otthon/2020/07/16/budapest-kikoltozesi-hullam-agglomeracio/,Tovább erősödött a Budapestet érintő kiköltözési hullám,"A fővároshoz közeli települések közül Érd és Szigetszentmiklós a sláger.					
Egyértelműen a fővárosi agglomeráció az ország legnépszerűbb vándorlási célpontja. A legfrissebb statisztikai adatok szerint az agglomerációba tartozó 80 település közül 78-ban pozitív volt a vándorlási mérleg, ismertette az Otthon Centrum napokban készült felmérését Soóki-Tóth Gábor. A vizsgálat eredményeiről szólva az elemzési vezető kiemelte, hogy a lakónépesség arányában (ezer lakosra vetítve) a legtöbben Délegyházát, Pócsmegyert és Nagytarcsát választották. Abszolút értékben azonban Érd, Szigetszentmiklós és Gyömrő mellett döntöttek a legtöbben. Utóbbi három település esetében ez 5, 10, valamint 15 ezer odavándorlót jelent. Csupán két fővároshoz közeli település, Gödöllő és Százhalombatta esetében fordult elő, hogy többen költöztek el onnan, mint ahányan oda érkeztek.
Budapesten az agglomerációban tapasztalttal pont ellentétes folyamat alakult ki. A legtöbben a XI. és XIII. kerületet választották (20 ezren), de a magas elköltözési ráta miatt ez is csupán minimális vándorlási többlethez volt elég. A fővárosi kerületekkel együtt 103 települést felölelő agglomeráció vándorlási mérlegét kimutató statisztikában az utolsó tíz helyezett közül kilenc Budapest valamelyik kerülete volt, mondta Soóki-Tóth Gábor. Különösen a külső kerületek népessége csökkent erőteljesen. Ezek lakossága 1000-1500 fővel lett kevesebb az elmúlt időszakban.
Abszolút értékben a legnagyobb vándorlási többletet ezer fővel a XI. kerület könyvelhette el, míg népességarányosan a IX. kerület volt a legnépszerűbb, ahol ezer lakosra tíz beköltöző jutott.
A vándorlási statisztikákat az Otthon Centrum értékesítési adatai alapján meghatározott ingatlanárakkal összehasonlítva megállapítható, hogy a jelentős vándorlási többlettel rendelkező településeken az árak dinamikus növekedtek. Ráadásul az eleve magasabb fővárosi árszint is az agglomeráció felé hajtotta a vevőket: a belvárosi kerületek használt téglalakásainak átlagos négyzetméterára meghaladta a 800 ezer forintot, míg a legdrágább agglomerációs településeken ugyanezért a lakástípusért csak 600 ezer forintot kellett fizetni. 
Az agglomerációban a családi házakat jellemzően 240-460 ezer forintos átlagáron kínálták. Az idei adásvételek alapján a legdrágább települések a Dunakeszi, Szentendrei és Pilisvörösvári járásokban találhatók, ahol a négyzetméterár meghaladta a 400 ezer forintot, míg Vecsés és Monor környéken 300 ezer forint volt az átlagár. Ezzel szemben Budapest népszerű kertvárosi kerületeiben, 450-550 ezer Ft környékén lehetett használt családi házat vásárolni 2020 első félévében.
A járványhelyzet miatt bevezetett intézkedések, az otthoni munkavégzés elterjedése és a kijárási korlátozás felértékelte a saját kerttel rendelkező családi házakat, kis társasházakat. Az Otthon Centrum eladásainál kis mértékben, de már növekedett a családi házak értékesítési aránya (+2%), ami ennek is betudható. Az agglomeráció népszerűségéhez hozzá járulhat, ha az irodai munkahelyek jelentős részében áttérnek a rugalmas munkavégzésre, mert ez nagy mértékben csökkenti a napi ingázási igényt a városba, ami Budapesten kívül élők számára – a sok előny mellett – a leginkább terhes.
Kiemelt kép: MTVA/Bizományosi: Faludi Imre"
Hungary,2020-07-15,24.hu,https://24.hu/belfold/2020/07/15/orban-viktor-europai-unio-velemeny/,Orbán felkavarta a vihart és emelte a tétet,"Az orbáni uniós gondolkodás tükrében nem volt meglepő a keddi parlamenti döntés.
Az Európai Tanács döntéshozatalának konszenzus-követelménye már ma is számos tekintetben az integráció működésének gátja. Orbán Viktor „csak” a maga logikája szerint alkalmazkodik a folyamatokhoz. Ha nem Orbán, akkor valaki más tette volna világossá, hogy az unió működése nem követi az unió problématérképét, de a koronavírus-járvány ennek is odavágott. Ezidáig is csak kisebb-nagyobb kompromisszumokkal és ügyrendi manőverekkel haladt előre az integrációs egyhangúság szekere. Ezek a döntési helyzetek leginkább a szép (régi) időben működtek, most azonban nemcsak borús az idő, de egyenesen viharos is. A tagországok széttartó érdekei az integráció működési kereteit feszegetik, holott az uniós döntési mechanizmusokat eleve nem viharokra optimalizálták. Eddig „csak” két illiberális államot tart fenn kvázi az unió, ez még belefér.
És itt van akkor az újabb vihar, a koronaválság gerjesztette tagállami érdekek sokrétűsége. Ha ebből kijönne az unió, már menne is bele a másik viharba, a hétéves költségvetésbe. Ezt a helyzetet ismerte fel Orbán, nem először, de most először egy igazi viharban. Körösényi András politikatudós egy, a politikai vezetéssel foglalkozó írásában így fogalmaz:
Politikai vezetőknek időnként válsághelyzetekben kell helytállniuk, ezek a válságok azonban adott esetben ki is használhatók saját politikai céljaik érdekében. Sőt, a vezetők ugyanezen okból időnként »vihart kavarnak«.
Ebben jó Orbán, mármint a vihar felkavarásában, vele pedig mozgásterének szélesítésében. Most az országgyűlés döntésével teremtett magának sajátos – álságos – legitimációt a szokásos uniós szerepjátékához.
A kialakult helyzetért, az orbáni viharkavarásért rajta kívül persze többen is viselik a felelősséget: első helyen az Európai Néppárt, amelynek döntésképtelensége a Fidesz néppárti tagsága kapcsán talán a fő ok. Ugyan emiatt a német kereszténypártok és mögöttük Angela Merkel opportunizmusa is fontos tényező. Aztán Charles Michel, az Európai Tanács elnökének szerepe kompromisszumok állandó kidolgozását feltételezi, de elődjével, Donald Tuskkal ellentétben, eddig nem tette kellően világossá, hogy Orbán mostanra az európai konszenzusképzés egyik fő akadályává vált. 
Aztán ott vannak a „fukar négyek” (Ausztria, Dánia, Hollandia, Svédország) a szintén fukar közvéleményükkel, melyek így együtt nehezen vehetőek rá arra, hogy adóforintjaikból a koronavírus által súlyosan érintett déli országok gazdaságát segítsék meg. Viszont, mint az unió régi tagállamai tudják, az uniós csúcsokon végül úgyis kompromisszumokat kell majd kötni. Ezt a célt szolgálta az az elképesztően intenzív konzultációs sorozat, amely még a napokban is zajlik. Sokak várakozásával szemben a forrásokhoz való hozzáférés és a jogállamiság kérdésének összekapcsolása már nem játszik majd döntő szerepet.
A fukar négyek kompromisszumkészsége mellett az Orbán által megszervezett kelet-európai ellenállás sikere vagy sikertelensége az e heti uniós csúcs két fókuszpontja. Orbán Viktor pedig emelte a tétet.
Orbán saját parlamentje felhatalmazására támaszkodva csak az utolsó utáni pillanatban akar majd megállapodni. Akárcsak a többi uniós politikus. Esetükben azonban hiányzik az, ami az orbáni Európa-politika alapképlete:
számára fontos ügyekben a kompromisszumot mindaddig akadályozni, amíg eljut a zsákutca végére, ahonnan akkor visszafordul. Ennek a politikának pedig a lényege a konstruktivitás hiánya, a szembefordulás a főáramú uniós politikai erőcsoportokkal.
Egy idejétmúlt döntéshozatali rendszerrel a nemzetközi válságok közepette ide jutott az Európai Unió. Ez pedig az unió reformjainak ügyében tehetetlenkedő tagországok közös felelőssége és kudarca.
A szerző az IDEA Intézet külpolitikai elemzője.
Kiemelt kép: Gabriel Kuchta /Getty Images"
Hungary,2020-07-14,24.hu,https://24.hu/kulfold/2020/07/14/koronavirus-nemetorszag-europai-unio-kompromisszum/,Németország hajlandó kompromisszumokra az uniós csúcson,"Németország hajlandó a kölcsönös engedményeken alapuló megegyezésre az Európai Unió pénteken kezdődő rendkívüli csúcstalálkozóján, amelynek témája a koronavírus-járvány hatásainak ellensúlyozását szolgáló helyreállítási alap és a közösség új hétéves költségvetése – mondta Angela Merkel német kancellár kedden Berlinben Pedro Sánchez spanyol kormányfővel folytatott megbeszélése előtt.
Angela Merkel sajtónyilatkozatában kiemelte, hogy a 750 milliárd eurósra tervezett helyreállítási alapot és a hozzávetőleg ezermilliárd eurós költségvetést egységesen kell kezelni, egyszerre kell megállapodni mindkét ügyben. Az idő sürget, mert nemcsak megegyezni kell, hanem a tervezhetőség biztosításához ki kell dolgozni a források felhasználásról szóló programokat is.
Egy „nagyon gyors megállapodás a kívánatos”, de nem biztos, hogy ez sikerül a kétnaposra tervezett rendkívüli csúcson, mert a tagországi álláspontok között vannak még eltérések. Azonban a német küldöttség „kompromisszumok bizonyos készletével” utazik Brüsszelbe – mondta a kancellár.
Pedro Sánchez mérföldkőnek nevezte a hét végi tanácskozást, amelyet a tagállami vezetők számos videokonferencia után ismét személyesen folytatnak majd. A spanyol kormányfő ugyancsak gyors megegyezést sürgetett, és szintén jelezte, hogy nem biztos a brüsszeli csúcstalálkozó sikerében. Utalt arra, hogy napokon belül újra össze kell hívni a tagországi kormány-, illetve államfőket összefogó Európai Tanácsot, ha eredménytelenül zárul az értekezlet. Mint mondta, „a júliusnak a megállapodás hónapjának kell lennie”.
A megegyezés elnapolása az „újjáépítés” elhalasztalásával lenne egyenlő, amitől csak tovább mélyülne a járvánnyal járó válság, amely már így is a legsúlyosabb a polgárháború utáni Spanyolország történetében – tette hozzá Pedro Sánchez.
Kiemelt kép: MARKUS SCHREIBER/AP POOL/dpa Picture-Alliance via AFP"
Hungary,2020-07-09,24.hu,https://24.hu/belfold/2020/07/09/a-nap-legfontosabb-hirei-2020-julius-9/,A nap legfontosabb hírei – 2020. július 9.,"Orbán szerint a magyar férfi archetípusa a gazda
Tíz új magyar fertőzött, meghalt két idős beteg
Gulyás Gergely a kormányinfón többe között arról beszélt, hogy újabb szigorítás jöhet
Időkorláttal és a kedvező adózás megszüntetésével szabályozná Karácsony a rövid távú lakáskiadást
Pozitív a koronavírustesztje a győri Audi egyik dolgozójának
Holtan találtak rá az eltűnt szöuli polgármesterre
Megszólalt Kaleta ügyvédje, elmondta, miért vállalt el egy pedofilügyet
Így fizethetnek a katázók hatszoros adót jövőre
Péntekre még kánikula miatt adtak ki figyelmeztetést, hétvégén már itt a hidegfront
A NER új üstököse építette a botrányos balatonfűzfői lőporgyárat
kiemelt kép: Ivándi-Szabó Balázs"
Hungary,2020-07-09,24.hu,https://24.hu/belfold/2020/07/09/airbnb-rovid-tavu-lakaskiadas-karacsony-gergely/,Időkorláttal és a kedvező adózás megszüntetésével szabályozná Karácsony a rövid távú lakáskiadást,"Ahogy arról szerdán beszámoltunk, a kormány a fővárosi kerületekre bízza a lakások rövid távú kiadásának szabályozását. Karácsony Gergely Facebook oldalán fel is vázolta, hogy nagyjából hogyan képzeli el az ideális helyzetet. A főpolgármester szerint egy olyan átfogó szabályozásra van szükség, ami
Amszterdam, Berlin vagy London mintájára korlátozott időre teszi csak lehetővé egész lakások szállodaként való üzemeltetését;
megszünteti a lakások turisztikai célú hasznosításának a kedvező adózását, viszont jelentős adókedvezményekkel támogatja a lakások hosszútávú, biztonságos bérbeadását;
több jogot és beleszólást biztosít azoknak a helyi közösségeknek és önkormányzatoknak, amelyek a lakások szállodaként való hasznosításának a következményeit viselik;
a jogszerűség biztosítása és a piac „fehérítése” érdekében lehetővé teszi az önkormányzatok hozzáférését a turisztikai céllal hasznosított lakások adataihoz.
A főpolgármester megjegyzi, a kormány által elfogadott szabályozás az önkormányzatoknak, Budapesten a kerületeknek ad lehetőséget a módosításra. Karácsony Facebook-bejegyzésben arról is ír, hogy a lakások rövid távú kiadásának témájában képes volt együttműködni a kormány és a főváros:
Bár teljesen máshonnan indulunk, mások az elveink, az értékeink és a szándékaink is, de van, hogy középen mégis találkozunk – ez történt most a főváros és a kormány viszonyában, legalábbis a rövidtávú lakáskiadás szabályozása, vagyis az AirBnB-törvény kapcsán. Az a fura és tanulságos dolog történt, hogy a szabályozás megalkotásának folyamatában a fővárossal is egyeztettek az állam képviselői. Az állami és a fővárosi turisztikai cég között is jó a kapcsolat, hiszen együtt kell dolgozniuk azon, hogy Budapesten újrainduljon a százezreknek megélhetést biztosító turizmus.
kiemelt kép: Farkas Norbert/24.hu"
Hungary,2020-07-09,24.hu,https://24.hu/belfold/2020/07/09/csutortoki-friss-hirek-forgalom-idojaras-reggeli-pakk-164/,"Csütörtöki friss hírek, forgalom, időjárás – Reggeli pakk","2020. július 9., csütörtök
Friss hírek:
Kocsis: A kormány szigorítani fog, hogy a pedofilok a legsúlyosabb büntetéseket kapják.
A kormány úgy döntött, hogy az önkormányzatok kezébe adja az Airbnb szabályozásának jogát.
Pécsi és osztrák kutatók együttműködésével olyan – jelenleg allergia elleni orrsprayben megtalálható – hatóanyagot azonosítottak, amely a későbbiekben a koronavírus-fertőzés kezelésében lehetséges gyógyszerként alkalmazható.
Meghaladta a hárommilliót a koronavírus-fertőzöttek száma az Egyesült Államokban, és a járvány már több mint 131 ezer emberéletét követelt.
A Facebok eltávolította Donald Trump amerikai elnök egyik korábbi tanácsadója, Roger Stone, valamint Jair Bolsonaro brazil elnök két fiának fiókjait.
Júniusban már az egy évvel ezelőtti aktivitás volt jellemző az ingatlanpiacon a Duna House szerint, a társaság elemzése alapján a piac már május végére stabilizálódott.
Bombagól hozta meg az AS Roma győzelmét
A Newcastle csak bokszzsáknak volt jó a Manchester City ellen
Ezekre figyelj, ha elindulsz otthonról:
Budapest
Közúti információk:
Lomtalanítás miatt kell időszakos korlátozásra számítani a XIV. kerületben a Nagy Lajos király útja–Mogyoródi út–Róna utca által határolt területen.
Mai időjárás:
Az északi tájakon felhős lesz az ég.
27 és 33 fok között alakul a hőmérséklet.
Részletes időjárás-előrejelzés
Névnap:
Lukrécia
Deviza középárfolyam:
EUR 355,07
USD 314,81
CHF 334,26
GBP 394,39
+1:
A magyar cégek fele nem számol a legrosszabb forgatókönyvvel"
Hungary,2020-07-08,24.hu,https://24.hu/belfold/2020/07/08/domotor-csaba-nemzeti-konzultacio/,Dömötör Csaba: már 232 ezer konzultációs kérdőívet kitöltöttek a magyarok,"Nagyon nagy az érdeklődés a nemzeti konzultáció iránt, a szerda reggeli összesített adatok alapján már 232 ezer kérdőívet töltöttek ki a magyar emberek – mondta Dömötör Csaba, a Miniszterelnöki Kabinetiroda parlamenti államtitkára szerdai budapesti sajtótájékoztatón. Dömötör Csaba tájékoztatása szerint az ívek túlnyomó részét postai úton küldték vissza.
Figyelembe véve, hogy messze még a feladási határidő, és még messze nincs vége a kézbesítéseknek, ez nagyon nagy érdeklődést jelez
– értékelt a parlamenti államtitkár.
Dömötör Csaba az Airbnb tervezett szabályozásáról is beszélt, elmondta, a kormány a szerdai ülésén tárgyal a témáról. Annyit elárult, hogy első helyen támogatott verzióként az került a kormányülés napirendjére, hogy az önkormányzatok kapják meg a szabályozás jogát.
kiemelt kép: MTI/Ujvári Sándor"
Hungary,2020-07-06,24.hu,https://24.hu/kultura/2020/07/06/heinrich-udvar-passage-ulloi-ut-maria-utca-szabo-zoltan/,Elhalasztják a műemléki védelmét részben elvesztett Heinrich udvar bontását,"A belvárosi kereskedőudvarok egyik utolsó fennmaradt példája egy ideig még biztosan nem alakul szörnyeteggé.					
Két hónappal ezelőtt, május elején söpört végig a hír a magyar építészvilágon, miszerint az Üllői út felé egy közel százharminc éves lakó- és irodaépülettel, a Mária utca felé pedig két évtizeddel fiatalabb ipari jellegű nyerstégla homlokzattal néző, L alakú Heinrich udvar (történetét korábban hosszú cikkben mutattuk be) utcáról nem látható, eredetileg raktárakat rejtett részéről eltűnt a műemléki védettség, a 2019 nyarán bezárt épületek pedig a középrész bontása után elindulnak a 117 szobás hotellé, illetve 218, főként Airbnb-re alkalmas lakássá válás útján.
Fotó: Józsefváros
A 2011 óta teljes egészében műemléknek számító udvar kiürítését, illetve a már egy teljes évtizede való revitalizációs álmát egy tulajdonosváltás okozta: a Heinrich Passage Ingatlanfejlesztő Zrt. egyik korábbi vezetője, Varga Mihály pénzügyminiszter és miniszterelnök-helyettes egykori egyetemi kollégiumi szobatársa, Szabó Zoltán adja,
akinek Garage Ingatlanfejlesztő Kft. nevű, az elmúlt években egyre nagyobb bevételekhez jutó cége az egykori Tiborcz-üzlettárs Paár Attilához kötődő West Hungária Bauval közösen nyerte el a 18,7 milliárdos Millenáris Szélkapu projekt társkivitelezői szerepét – írta a Magyar Narancs. A két cégnek nem ez az egyetlen közös projektje, hiszen a Pénzügyminisztérium leendő Szentháromság téri épületében négy termet 2,1 milliárd forintért újítanak fel együtt (de ők végzik a teljes épület felújítását is, leszámítva a díszítőmunkákat), 2019 októberében pedig 27 milliárdos ajánlatukkal elnyerték a szegedi kézilabdacsarnok építési projektjét.
A megkérdőjelezhetetlen kormányzati szál az elmúlt évek hasonló méretű álmait látva egyáltalán nem volt meglepő, a jobbára földszintes traktus bontása, illetve új, modern épülettel való helyettesítésének álma (az előző tulajdonos 2018-ban így képzelte ezt el) azonban új mélypontot jelentett, így némiképp üdítő hírként hathat, hogy a Józsefváros újság szerint 
2020 nyarán biztosan nem kezdődik meg
a Heinrich Passage bontással induló megszületése, annak ellenére, hogy a beruházók
május végén megkapták az építési és bontási engedélyt is.
A bontani kívánt közpéső, íves traktus. A szerző 2017-es felvétele.
A lap szerint a Szabóról 2019 őszén a férfi egyéb beruházásaiban építésvezetőként dolgozó Illés Lászlóra szállt cég nevében jelenleg is Szabó tárgyal egy tervezett lakossági fórum érintettjeivel, így Illés a vezetői székbe ültetése csak egy harmatgyenge próbálkozás volt abban az irányban, hogy a munkálatokhoz fűződő kormányközeli szálak egy fokkal láthatatlanabbá váljanak."
Hungary,2020-07-03,24.hu,https://24.hu/belfold/2020/07/03/penteki-friss-hirek-forgalom-idojaras-reggeli-pakk-151/,"Pénteki friss hírek, forgalom, időjárás – Reggeli pakk","2020. július 3., péntek
Friss hírek:
Felelőtlenül szervez a kormány hatalmas tömegrendezvényt augusztus 20-ára, mivel ez újra aktivizálhatja a már lecsengőben lévő járványt — ezt gondolja a megkérdezettek 66 százaléka.
Az Országgyűlés pénteken dönt a kormány 2021-es költségvetésről szóló javaslatáról. Az ülésnap délelőtt 11 órakor kezdődik, a napirend alapján huszonhat javaslatról szavaznak.
Kim Dzsong Un észak-koreai vezető közölte: országa tökéletesen megakadályozta, hogy a koronavírus bejusson területére.
Hatalmas óceán rejtőzik az Antarktisz alatt
A listavezető Real Madrid nagy nehézségek árán 1-0-ra legyőzte hazai pályán a Getafe együttesét a spanyol bajnokság 33. fordulójában.
A Manchester City előbb megtapsolta, majd ripityára verte a Liverpoolt
Ezekre figyelj, ha elindulsz otthonról:
Budapest
Közúti információk:
Baleset nehezíti a közlekedést a Hűvösvölgyi úton kifelé a Budakeszi út után a Budenz útnál.
Mai időjárás:
Többfelé várható zápor, zivatar.
24 és 30 fok között alakul a hőmérséklet.
Részletes időjárás-előrejelzés
Névnapok:
Kornél
Soma
Deviza középárfolyam:
EUR 351,66
USD 311,26
CHF 330,07
GBP 389,79
+1:
A kormány és a főváros is korlátozná a rövid távú lakáskiadást, átalakulhat a belvárosi ingatlanpiac"
Hungary,2020-06-24,24.hu,https://24.hu/kulfold/2020/06/24/nap-hirei-2020-junius-24/,A nap legfontosabb hírei – 2020. június 24.,"Négy hónap után közgyűlést tartott a főváros. Kiderült, hogy több kerületben emelkedik a parkolás díja, és hogy nem használhatják a Lánchidat az augusztus 20-ai tűzijátékhoz, amely drágább lesz, mint valaha.
Az IMF friss prognózisa alapján sokkal jobban visszaveti a világgazdaságot a koronavírus, mint eddig gondolták, itthon közben megalakult a gazdaságvédelmi operatív törzs, ám az idősitthonok dolgozó hiába voltak a frontvonalban, jó, ha a kormányzati jutalom ötödét megkapják.
Bármennyire is szeretnénk, a járvány fenyegetésén sem vagyunk még túl, Horvátország szigorít a beutazási szabályain, Peking példája pedig az egész világnak intő jel lehet.
Orbán veje egy félkész visegrádi hotelből húzott milliárdos hasznot, az várnegyed egyik önkormányzati lakásának bérlői pedig turistáknak adták ki az ingatlant.
Utánajártunk annak is, mit szólnak a zenészek, hogy a jövőben Demeter Szilárd feladata lesz a könnyűzene megújítása és társadalmiasítása, bármit is jelentsen ez.
A kiemelt képen belvíz borít egy napraforgótáblát a Tiszanagyfaluhoz tartozó Virányos határában, az elmúlt napok esőzései után. Fotó: MTI/Balázs Attila"
Hungary,2020-06-16,24.hu,https://24.hu/kultura/2020/06/16/heinrich-udvar-muemlek-ulloi-ut-maria-utca-ismeretlen-budapest-hotel/,Így is átalakulhat a műemléki védettségét részben elvesztett Heinrich udvar,"A két éve született, de akkor még a kerület vezetése által nem elfogadott látványtervek előrevetítik, hogy mivé válhat egy védendő érték, ha az álmok kellő hátszelet kapnak.					
Május elején a teljes magyar médián végigszáguldott a hír, miszerint az Üllői út és a Mária utca találkozásánál fekvő, a századforduló egyik legfontosabb vaskereskedő családja által raktárként és bérházként épített Heinrich udvar középső traktusa hirtelen elveszítette állandó műemléki védettségét, hiszen az összes bérlőjétől 2019-ben megszabadított épület új tulajdonosa, a kormányközeli szálakat ápoló Heinrich Passage Ingatlanfejlesztő Zrt. 117 hotelszobával, és 218, döntően airbnb-re alkalmas lakással zsúfolná tele a területet.
Az épület történetét három évvel ezelőtt hosszú cikkben mutattuk be, egy hónappal ezelőtt, a projekt nemzetgazdasági szempontból kiemeltté nyilvánításakor pedig a rendszerváltás óta felbukkant tulajdonosokról is megemlékeztünk.
Látványtervek ekkor még nem álltak rendelkezésre, a Józsefváros újság honlapján azóta azonban felbukkantak az előző tulajdonos által 2018-ban készíttetett látványtervek, amelyek jól mutatják, hogy már akkor is a középső szakasz védettségének eltüntetésével számoltak, sőt, a rövid írásból az is kiderül, hogy az álmokat az akkori polgármester, Sára Botond által kinevezett főépítész, Iványi Gyöngyvér, illetve a döntést hozó Tervtanácsban ülő MMA-tag, Tima Zoltán sem támogatta.
A jelenlegi, és a 2018-ban vágyott állapot. Fotó: Józsefváros.hu
A helyzet azóta jókorát változott, hiszen Sára a Kormányhivatal vezetőjeként a beruházás felelősévé vált, míg Iványi az ilyen projektek koordinációját végző állami főépítész pozícióját kapta meg, a nemzetgazdasági szempontból való kiemelés, illetve a részlegesen semmivé lett műemléki státusz pedig lehetővé teszi, hogy egy hasonló méretű terv – vagy épp pontosan ez – valósuljon meg, mégpedig úgy, hogy a kiemelésnek köszönhetően egyetlen pillanatra sem kell alkalmazkodnia a hatályos településrendezési előírásokhoz.
A jelenlegi, és a 2018-ban vágyott állapot, a kép alján az eltüntetni vágyott középső traktussal. Fotó: Józsefváros.hu
A képeken jól látszik, hogy az Üllői út felé néző egykori bérház tetőtérbeépítést kapott volna, és üvegtetős udvarral kívánták a vele egyező magasságúnak látszó új épülethez kapcsolni. A nagy változást azonban a Mária utca felől látható vöröstéglás raktárépület sem úszta volna meg, hiszen amellett, hogy zöldtetőt terveztek rá, egy azonos magasságú hotelszárnyat építettek volna mögé.
A szintén a Józsefváros által közölt, az átriumról készült kép kisebb meglepetést is tartogatott, hiszen a tervek itt még a most védtelenné vált alacsony raktárak főfalainak megtartásával számoltak:
Ezek a tervek ma természetesen már nem mérvadók, viszonyítási pontként azonban tökéletesek ahhoz, hogy kellő asszisztálás és pénzmag esetén mivé válhat egy védendő fővárosi érték."
Hungary,2020-06-09,24.hu,https://24.hu/belfold/2020/06/09/korhaz-bm-szanatorium-magyar-muveszeti-akademia-mma-epiteszeti-muzeum-muemleki-dokumentacios-kozpont/,Kiemelt beruházásként újul meg egy rég elhagyatott pesti kórház,"A századfordulóra kialakított három szanatórium a szocializmusban kórházzá vált, tizenhárom éve azonban üresen áll. Most talán rendeződhet a sorsa, de kérdés, hogyan óvják majd meg a Városligeti fasor és a Bajza utca találkozásánál lévő telek értékeit.					
Az elmúlt hónapokban az állami, illetve kormányközeli befektetőkhöz kötődő építési projektek sorra válnak nemzetgazdasági szempontból kiemelt jelentőségű üggyé. A kiemelés hatására számos műemléki státuszú vagy épp védelemre érdemes épület átépítése előtt nyílik meg az út ahhoz, hogy a hatályos településrendezési előírásoktól, illetve az Országos Településrendezési és Építési Követelményektől (OTÉK) eltérő módon építsék át őket, így jóval kevesebb papírmunkával és küzdelemmel válhatnak olyanná, ahogyan azt a tulajdonos megálmodta.
A kiemelésekről való döntéshez sokszor a védettség teljes, vagy legalább részleges visszavonása is kapcsolódik – így történt ez az Üllői úti Heinrich-udvar esetében is: a századforduló egyik legjelentősebb vaskereskedő családjának otthona, illetve raktárépülete közti íves raktárudvarról tűnt el a védettség, hogy az épületegyüttes még jobban megfelelhessen az új feladatának, és egy kormányközeli tulajdonosi körnek köszönhetően hotellé, esetleg Airbnb-lakástömeggé változzon.
A többi közt a maximális épületmagasságot, a beépíthetőséget, a zöldterületek a telken belüli arányát, illetve a szintráépítéseket is szabályzó rendelet alól mentesült projektek közé most újabb, régóta húzódó munka csatlakozott, a június 3-i Magyar Közlönyben a Kormány ugyanis
kiemelten közérdekűvé, és egyben nemzetgazdasági szempontból kiemelt jelentőségűvé nyilvánította a Városligeti fasor 9-13. szám alatt megvalósuló Magyar Építészeti Múzeum és Műemlékvédelmi Dokumentációs Központ ügyét,
koordinálása pedig a Fővárosi Kormányhivatalt vezető józsefvárosi ex-polgármester, Sára Botond feladata lesz.
A dr. Grünwald Mór által női magángyógyintézetként megnyitott gyógyintézmény századfordulós arca egy képeslapon.
A Városligeti fasor és a Bajza utca találkozásánál lévő óriási terület sorsa hosszú évek óta kérdéses, hiszen a szocializmus évtizedeiben újabb szinttel megfejelt egykori Herczel Manó-féle – később Fasor – Szanatóriumot (Quittner Zsigmond, 1896-1897), a Glück Ignác-féle – később Hidegviz, majd Therapia – Gyógyintézetet (1886-1887, bővítés: 1894, 1896), a Grünwald Mór-féle szanatóriumot (Schannen Ernő, 1892-1893),  a dr. Radó Géza nagykereskedő és felesége, Walter Rózsi operaénekesnő számára épült, legutóbb bölcsődeként működött modernista villát (Fischer József, 1936), az 1968-ban született, hatemeletes szocmodern csodát, vagy épp az 1954-ben Szamuely Tibor TBC Gyógyintézet néven született tömböt is magában foglaló komplexum területén 2007 óta nincs semmiféle mozgás. 
Szanatóriumi negyed
A Városligetet a villanegyedtől elválasztó Dózsa György úton, illetve a Városligeti fasorban a századfordulón sorra nőttek ki a különböző gyógyintézetek, amelyek nem épp barátságos áraikkal, valamint nem minden esetben megalapozott módszerekkel próbáltak meg megoldást nyújtani a sokakat érintő betegségekre, vagy akár csak az idegességre.
Az ülő-, villamos fény- és iszapfürdők, elektromos masszázsok, lábfürdők, valamint más, apró áramütésekkel járó kezelések egészen a második világháborúig vonzották az embereket.
A tizenhárom évvel ezelőttig a Belügyminisztérium Központi Kórház és Intézményei néven működő, a szocializmus évtizedeiben BM Korvin Ottó Kórházként ismertté vált együttest természetesen folyamatosan őrzik, a szerhasználók azonban ennek ellenére is előszeretettel látogatják, sőt, öt évvel ezelőtt a BCO és a Városi Gorillák nevű, elhagyatott helyeket bejáró csapat is a kerítésen belülre jutott. Utóbbi csapat fotóit a 444 mutatta be, sőt, egy rövid filmet is forgattak velük, míg előbbiek itt osztották meg, amit láttak.
Nagyobb kárt a bezárás után persze már senki sem tett az épületekben, amelyekkel a kormánynak számos terve volt: 2012 tavaszán felmerült például a budapesti Igazságügyi Megfigyelő és Elmegyógyító Intézet, a tököli Büntetés-végrehajtás Központi Kórház, illetve a Szegedi Fegyház és Börtön Algyőn működő Krónikus Utókezelő Részlegének együttes ide költöztetése, az ötletet azonban végül elvetették, fél évvel később az Országos Bírósági Hivatal kapta meg az együttest, hogy az 2016-ra a Budapest Környéki Törvényszék új otthona lehessen.
A Herczelként született Fasor Szanatórium képe egy százéves képeslapon.
Ezt az átalakítást 2012 decemberében kiemelt jelentőségűvé nyilvánították, a 15 milliárdot felemésztő projekt munkálatai azonban sosem kezdődtek meg. 2015 októberében a kormány ezért visszavonta az Országos Bírósági Hivatal vagyonkezelői jogát, az épületeket pedig két évvel később az MMA-nak adta, hiszen úgy gondolták, hogy a tizenkét, különböző korú és állapotú épület 
alkalmassá tehető az építészeti-építészettörténeti gyűjtemény és a műemléki tudományos gyűjtemények védelmére, szakszerű restaurálására, digitalizálására, feldolgozására, magyarországi és nemzetközi kiállításokra történő előkészítésére, kiállítások bemutatására, a gyűjtemény elhelyezéséhez hosszú távon szükséges raktározási infrastruktúra kialakítására, nyilvános kutatószolgálat működtetésére és az intézményt működtető, annak feladatait ellátó személyi állomány elhelyezésére,
így akár a Magyar Építészeti Múzeum, illetve a Műemlékvédelmi Dokumentációs Központ új otthonaként is megállná a helyét.
A szanatóriumok képe egy 1912-es térképen, illetve a mai állapot.
A tényleges tulajdonosváltás végül 2018 tavaszán történt meg, aminek eredményeként az elmúlt években több patinás villát is átvevő Magyar Művészeti Akadémia ingyenesen jutott az épületegyütteshez, de az átépítés azóta sem indult el a megvalósítás felé.
Galéria
Az egykori Grünwald-szanatórium főbejárata. A szerző felvétele.
24huGaléria
Kiemelt beruházásként újul meg egy rég elhagyatott pesti kórház
1/9						
Az egykori Grünwald-szanatórium főbejárata. A szerző felvétele.
Fotó megosztása: 
2/9						
A Weiss Rózsinak megálmodott modernista villa a Bajza utca felől. A szerző felvétele.
Fotó megosztása: 
3/9						
Az egykori Fasor Szanatórium magastetejét valószínűleg Budapest ostroma során veszítette el. A szocializmus lapostetővel, és újabb emelettel helyettesítették. A szerző felvétele.
Fotó megosztása: 
5/9						
Részlet az egykori Fasor Szanatórium épületén. A szerző felvétele.
Fotó megosztása: 
6/9						
Az 1968-ban átadott C épület részlete a Városligeti fasor felől. A szerző felvétele.
Fotó megosztása: 
7/9						
A Bajza utca és a Városligeti fasor sarka, a kép bal szélén a Fischer tervezte villával, illetve egy, a szocializmus során született modern épülettel. Előtérben az egykori Grünwald Szanatórium. A szerző felvétele.
Fotó megosztása: 
Kapcsolódó cikkek
						Évtizedek óta őrzi titkát a Mosoni Lőporgyár					
							elhagyatott
						
						Elindult Kakasszék fejlesztése					
							almási
						
						Szellemtanya lett Torgyán doktor egykori otthonából					
							belgrád rakpart
						
						A megelevenedett Verne-film: a kelenföldi erőmű irányítóterme					
							art deco
						
						Ismeretlen Budapest: A Népliget közelében áll az esztergomi bazilika kicsinyített mása					
							esztergomi bazilika
						
Fotó megosztása: 
Most ezen a tetszhalott állapoton változtathat a kiemelés, kérdés azonban, hogy
milyen építészeti tervek nyomán indulnak meg a munkák, és mennyiben változtat mindez a historizmus, a két világháború közti, illetve szocialista modern saját nemükben értékes, de rossz állapotú képviselőinek képén.
Az MMA alelnöke, Marosi Miklós 2019 novemberében az InfoRádió kérdésére néhány részletet már megosztott a tervekből: az Ybl- és Széchenyi-díjas építész szerint az épületek nagy részre kiállításra nem alkalmas, tárolásra és irodafunkciókra viszont megfelel, így a kórház épületeinek egy része biztosan eltűnik majd. A vezető a múzeum és a központ közös üzemeltetését szerencsés lépésnek tartotta, hiszen ez lehetővé teszi, hogy a szakértők összefogják az eddig szétszórtan, raktárakban sínylődő műemléki dokumentációs anyagot, és emellett össze tudnánk gyűjteni, megvásárolni és múzeumban tárolni az évek óta magánlakásokban, elhalt művészek családtagjai által őrzött rendkívüli értékeket, melyeket később tematikus kiállításokká formálva bemutathatnak majd. 
Marosi mindemellett hozzátette:
a cél egy nagy magyar építészeti központ megvalósítása, ahol beleférhetne az is, hogy a szabad területeken esetleg kezdő, fiatal építészek bérelhessenek maguknak műtermet, sőt, a Magyar Építészeti Kamara, illetve a Kortárs Építészeti Központ is ide helyezhetné az irodatereit.
Az elmúlt évek megmentésre érdemes, sőt, számos esetben védett budapesti épületeit érintő változásokat látva sokan nem feltétlenül tekinthetnek bizalommal a projektre, ám az biztos, hogy az 1968-as alapítása óta önálló kiállítótérrel sosem rendelkezett – jelenleg egy Jász utcai épületben működő – intézmény kincsei a költözésnek köszönhetően csak jobb helyre kerülhetnek, a Városliget környéke pedig szegényebb lesz egy szégyenfolttal.
Legalábbis bízzunk benne, hogy így lesz, és az építészet, illetve az elmúlt években erőtlenné vált magyar műemlékvédelem a tavalyi tervek szerint 2023 végére teljesen elkészülő új központja nem válik szörnyeteggé. Dr. Almássy Kornél, a MÉM-MDK igazgatója a Műemlékvédelem című szakmai lap legfrissebb számában megjelent, a költözést bejelentő híre szerint hamarosan elkészül a teljes területre vonatkozó megvalósíthatósági tanulmány, a Walter Rózsi-villa felújításának tervei pedig már az engedélyezésre várnak, így az a legjobb esetben 2021-től a két világháború közti magyar építészetet bemutató állandó kiállítótérnek adhat otthont.
Kiemelt kép: Vincze Miklós"
Hungary,2020-03-15,24.hu,https://24.hu/kozelet/2020/03/15/airbnb-lemondasok-visszafizetese/,Az Airbnb visszafizeti a lemondott foglalásokat,"Az Airbnb a koronavírus-járványra tekintettel visszafizeti a lemondott foglalásokat. Az Airbnb a március 14-e előtti lemondott foglalásokat téríti meg abban az esetben, ha a foglalás az április 14-e előtti időszakra vonatkozik. A cég vezetője Brian Chesky Twitteren azt írta, azért döntöttek a teljes visszafizetés mellett, mert
nem akarják hogy a vendégek azt érezzék, mindenképpen el kell utazniuk, mert úgysem kapják vissza a pénzüket.
Az Airbnb eddig a kínai, dél-koreai, és olasz foglalásoknál vezette be ezt az intézkedést, de most már kiterjesztette a világ többi országára is.
via Bloomberg, 444.hu; kiemelt kép: MTI/EPA/Martin Divisek"
Hungary,2020-05-09,24.hu,https://24.hu/kultura/2020/05/09/muemlekvedelem-heinrich-udvar-epuletbontas-ismeretlen-budapest/,Megpecsételődött a belváros egyik legérdekesebb épületének sorsa?,"Visszavont műemléki védelem, nemzetgazdasági szempontból kiemelt státusz, kormányközeli szálakat ápoló befektető cég. Nemsokára teljesen átalakulhat a Heinrich udvar.					
A egykori tervekkel ellentétben nem hajózható csatornaként, hanem széles szárazföldi útvonalként megvalósult Nagykörút és szűk környéke minél gyorsabb megmentésre szorul, hiszen az egymást túllicitálni vágyó üzletreklámok, a bulinegyed szélére tévedőket vonzó kocsmák, illetve az egykor a polgárság krémjének otthont adó házak együttes képe nem épp bizalomgerjesztő.
Épp ezért lenne fontos, hogy a járdák és üzletszintek tisztasága mellett az autósok és gyalogosok fölé nyújtózó épületek is megmeneküljenek, melyek őrzik a város századfordulós arcát. Hatványozottan fontos lenne ez az elmúlt két évtizedben kialakult Corvin-negyedben is, a felújítások helyett azonban bontásokkal, és az elődöknél lélektelenebb óriások építésével szembesült mindenki, aki arra járt. A trend néhány éve a körút másik oldalán, Józsefváros szélén is elindult: a Baross utca 40.-re 2004-es eladása óta több befektető is kivetette a hálóját, hogy újabb, modern szintekkel fejeljék meg a környék legidősebb lakóházát (ezeket itt mutattuk be), az álmok azonban sosem váltak valóra. Most azonban úgy tűnik, hogy a munkák végül tényleg megindultak, hamarosan pedig egy furcsa öszvér emelkedik majd ki az elmúlt években gyanús körülmények közt lepusztult ház romjai közül.
Nem lesz ez másképp az alig néhány méternyire álló, korábban az Ismeretlen Budapest sorozatunkban is bemutatott Heinrich udvar esetében sem: a szűk Mária utca felől gyárépületnek tűnő (ép. Sándy Gyula, 1912), az Iparművészeti Múzeum felé azonban neobarokk bérházhomlokzattal tekintő (ép. Hubert József és Móry Károly, 1893), L alakú óriást Pest egykor legvagyonosabb családja, a vaskereskedő Heinrichek építtették, összevonva az üzletet az otthonnal.
A vörös téglás oldalon az árut tartották, a lakóházban pedig saját otthonuk mellett a dolgozóik, illetve néhány, a belvárosban élni vágyó polgár bérlakása kapott helyet, a két különböző célú ingatlant pedig egy további raktárterületeket rejtő, ívelt udvarral kötötték össze.
Az Üllői úti oldal. A szerző 2017-es felvétele.
A két világháború közt rövid időre a politika és az olimpiák világába is bepillantott család cége egészen az államosításokig működött, a területet pedig ezután a VASÉRT vette át, ami központi irodáit is ide költöztette. Az épületek ennek köszönhetően megúszták a szocializmus értelmetlen pusztítását. A rendszerváltás után pedig kisebb cégek raktárai, boltjai, zenekari próbatermek és lakók költöztek a falak közé, de hosszú éveken át a Tilos Rádió, 2012–2019 között pedig a fiatal tervezők egész sorának kitörési lehetőséget és műhelyteret adó Heinrich Alkotói Szint is itt működött. 
Egy évvel ezelőtt azonban valami megváltozott, hiszen a bérlőknek el kellett hagyniuk az épületet, a kapuk pedig 2019 nyarán bezártak.
A Mária utcai oldal. Fotó: A szerző 2017-es felvétele.
A fordulatnak volt előjele: a Magyar Nemzet Magazinjának egy 2011. januári anyagából már kiderült, hogy az épületet akkor már több éve egy spanyol befektető szerezte meg, aki hotelt, irodaházat és lakóházat tervezett a telekre.
A cikk szerint az első tervek 2009-ben jutottak a Műemléki Tanácsadó Testület elé, az akkor még csak ideiglenes műemléki védelmet élvező Heinrich udvarnak azonban csak a homlokzatait volt kötelező megtartani, így az udvari épületek bontása, illetve a lakóházi szárny megmaradt értékes részleteinek eltüntetése is lehetővé vált. A tervekből a válság hatására végül semmi sem lett, az L alakú telken lévő építmények minden tagja pedig 2011 augusztusában állandó műemléki védettséget kapott.
Galéria
A két épület közti íves átjáró földszintes raktárépületei. A szerző 2017-es felvétele.
24huGaléria
Megpecsételődött a belváros egyik legérdekesebb épületének sorsa?
1/6						
A két épület közti íves átjáró földszintes raktárépületei. A szerző 2017-es felvétele.
Fotó megosztása: 
2/6						
A két épület közti íves átjáró földszintes raktárépületei. A szerző 2017-es felvétele.
Fotó megosztása: 
3/6						
A két épület közti íves átjáró földszintes raktárépületei. A szerző 2017-es felvétele.
Fotó megosztása: 
5/6						
A két épület közti íves átjáró földszintes raktárépületei. A szerző 2017-es felvétele.
Fotó megosztása: 
Kapcsolódó cikkek
						Így is átalakulhat a műemléki védettségét részben elvesztett Heinrich udvar					
							csurai andrás györgy
						
						Ismeretlen Budapest: Évszázados kereskedőudvar az Iparművészeti Múzeum árnyékában					
							corvin-negyed
						
						Újabb modern épület tűnik el a pesti belvárosból, a szemklinika bővítése kerülhet a helyére					
							auditórium
						
						Ismeretlen Budapest: Kosztolányi egykori otthona még ma is őrzi az Üllői úti fák emlékét					
							csodálatos építészet
						
						Ismeretlen Budapest: Arany sas a főváros felett					
							arany sas
						
Fotó megosztása: 
A bérlők egy évvel ezelőtti kiköltöztetése ennek ellenére intő jel volt, néhány héttel ezelőtt pedig meg is történt, amitől mindenki tartott: egy kormányrendeletben nemzetgazdasági szempontból kiemelt beruházásnak minősítették az ingatlanfejlesztést, amely egy 117 szobás hotelt és 218, döntően airbnb-re alkalmas lakás építését tartalmazza
– írta a Facebookon a józsefvárosi önkormányzat ellenzéki képviselője, Sátly Balázs, aki a Magyar Közlöny április 29-i számában vette észre a változtatást.
Az Üllői úti kapu továbbra is nyitva, de farostlemez gátolják meg a bejutást. A szerző május 4-i felvétele.
A kiemelés talán hirtelen döntésnek tűnik, ám az elmúlt hónapokban már voltak ennek előjelei: a Magyar Közlöny 2019. december 20-i száma például arról adott hírt, hogy az akkor már nyolc éve műemléki védettséget élvező együttes földszintes raktárépületeinek műemléki védettségét megszüntették, „tekintettel arra, hogy az a szakmai ismérveknek nem felel meg”, az épületek műemléki védettségét azonban továbbra is fenntartják, 
tekintettel a Heinrich udvar épületeinek építészeti, képző- és iparművészeti, továbbá ipari- és kereskedelemtörténeti értékeinek megőrzésére
– írják. Kérdés persze, hogy miféle ismérvek hiánya indokolta a döntést, főleg annak fényében, hogy a rendelet épp az ipari- és kereskedelemtörténeti értéket említi az utcára néző tagok védettségének egyik okaként.
Az Indokolások Tára (2020. január 6.) tovább magyarázza a helyzetet:
Azon műemlék ingatlanok esetében, amelyekről a műemléki szakértői felülvizsgálat során bebizonyosodik, hogy a műemlékké nyilvánításhoz szükséges kiemelkedő műemléki értékkel nem rendelkeznek – többnyire az évtizedek során bekövetkezett részleges értékvesztés miatt –, azaz a műemlékké nyilvánítás céljának nem felelnek meg, a műemléki védelem megszüntethető. Ebbe az esetkörbe tartozik […]: a Budapest VIII. kerületben lévő úgynevezett Heinrich udvar, amelynek udvari raktárépületei jelentős műemléki értéket nem képviselnek.
Az immár nem védett épületrész részlete az Üllői úti kapu felől. A szerző felvétele
Jelentős műemléki értékről talán tényleg nem beszélhetünk, az azonban vitathatatlan, hogy a bontásra ítélt raktárépületek hosszú évtizedeken át megőrizték a képüket, körülöttük pedig a város teljesen átalakult, így a védelem megszüntetése a város épített örökségének, illetve ipari örökségének megőrzése szempontjából egyáltalán nem tűnik kitűnő ötletnek.
Nemzetgazdasági szempontból kiemelt
Hasonló kiemelésről az elmúlt hónapokban számtalanszor hallhattunk, jelentése azonban nem egyértelmű: a hangzatos jelző valójában annyit jelent, hogy a projekt eltérhet az épp érvényben lévő településrendezési előírásoktól, illetve az Országos Településrendezési és Építési Követelményektől (OTÉK).
A megvalósítás ezzel nem csak gyorsabbá, hanem egyszerűbbé is válik, hiszen a tervek engedélyezésének folyamata is jóval könnyebbé válik a szokásosnál, cserébe viszont zöld út nyílik az utcaképbe vagy a környék stílusába kevésbé illő megoldások előtt, ezt a lehetőséget pedig a befektetők kihasználhatják. Nem feltétlenül kell persze ilyen kiemelés ahhoz, hogy egy épület képe teljesen megváltozzon – elég ehhez megnézni a mindössze néhány lépésnyire álló, papíron műemléki védettséget élvező, de nemsokára teljesen átalakuló Baross utca 40. példáját.
A tulajdonviszonyok
Az épületegyüttes 1996-ban vált társasházzá: tulajdonosa ekkor a Hornimpex Holding, egy ingatlanhasznosító, illetve egy cipőimportőr volt, az utóbbiak együttesen is csak 24 százalékos tulajdonrésze azonban lassan megszűnt: előbbit a Hornimpex, utóbbit pedig az abból 2004-ben életre hívott Heinrich Udvar Kereskedelmi És Szolgáltató Kft. vette át, így 2006-ra az egész komplexum egy kézbe került. A projektcég tulajdonosai az első két évben a Hornimpex vezetői voltak, helyüket azonban 2006-ban előbb a Seychelles-szigeteken bejegyzett Larano Inc., négy hónappal később pedig a Burgosban bejegyzett Desarrollos Urbanisticos Orion SL vette át.
A Desarrollos megjelenése három spanyol férfit sodort a Heinrich udvar közelébe: közülük ketten már korábban sem számítottak ismeretlen névnek az európai ingatlanpiacon, hiszen a tucatnyi céget tulajdonló Jesús Arranz Acinas és fia, Jesús Arranz Monje a spanyol sajtóban leginkább korrupciós botrányokban való szerepükkel, adóelkerüléssel, illetve a tervezettnél jóval drágábban megvalósult burgosi kórház építőiként váltak ismertté.
 
Az ötvenes években született Arranz-csoport Franco tábornok által indított építési láznak köszönhetően lett egyre nagyobbá – néha egész városnegyedeket építettek –, az ezredforduló után, a sajtónak köszönhetően azonban nem a grandiózus tervek jutottak már róluk az emberek eszébe.
 
Nem ez volt az egyetlen projektjük, hiszen apa és fia felelt például a VIII. kerületi Kisfaludy utca 18–20. projektjéért (Kasztília Ház), de a cég öt év alatt (2007–2012) sem tudta elvégezni a feladatát, így üzletrészüket egy másik cég vásárolta meg, majd a fejlesztést más néven valósította meg.
 
A 2009-es, illetve a 2019-es állapot a Kisfaludy utcában. Fotó: Google
Nyilvánvalóan ők juttatták el tehát az első, 2009-ben született tervet a Műemléki Tanácsadó Testülethez, ami aztán – a fenti Kasztília Házhoz hasonlóan –, a válságnak köszönhetően kútba esett, így a Heinrich udvart a következő években raktár- és irodaterületként hasznosították. 
A helyzet 2019-ben változott meg újra, nyilvánvalóan magával hozva a bérlők kiköltöztetését is: a tulajdoni jog teljes egésze az egy évvel korábban bejegyzett Heinrich Passage Ingatlanfejlesztő Zrt. kezébe került, melynek vezérigazgatója Illés László, de az alapítás után rövid ideig Csurai András György és Szabó Zoltán is feltűnt a vezetésben, sőt, az ingatlanfejlesztő cég ma is Csurai lakcímén van bejegyezve.
A történet érdekességét azonban nem az ő személye, hanem Varga Mihály pénzügyminiszter egykori kollégiumi szobatársa, Szabó Zoltán adja, akinek Garage Ingatlanfejlesztő Kft. nevű, az elmúlt években egyre nagyobb bevételekhez jutó cége az egykori Tiborcz-üzlettárs Paár Attilához kötődő West Hungária Bauval közösen nyerte el a 18,7 milliárdos Millenáris Szélkapu projekt társkivitelezői szerepét – írta a Magyar Narancs. A két cégnek nem ez az egyetlen közös projektje, hiszen a Pénzügyminisztérium leendő Szentháromság téri épületében négy termet 2,1 milliárd forintért újítanak fel együtt (de ők végzik a teljes épület felújítását is, leszámítva a díszítőmunkákat), 2019 októberében pedig 27 milliárdos ajánlatukkal elnyerték a szegedi kézilabdacsarnok építési projektjét.
A Mária utcai oldal. A szerző május 4-i felvétele.
A cég 2019 szeptemberében előterjesztéssel fordult a józsefvárosi önkormányzathoz, melyben ugyan egy kapubehajtó útcsatlakozását kérték, de a leírásban azt is elárulták, hogy
az ingatlanon meglévő épület elbontásra kerül, és helyére egy többfunkciós (lakó, szállodai, irodai, vendéglátói, kereskedelmi) épületegyüttest húznak fel.
Kérdés, hogy mindez mit jelent: teljes lebontást biztosan nem, hiszen a műemléki védelem a két, utcára néző épületre továbbra is érvényes, bár ez a védelem nyilvánvalóan – az elmúlt évek ilyen eseteihez hasonlóan – bármikor eltüntethető.
A látványtervek egyelőre nem elérhetők, így kérdés, mekkora átalakulásról van szó, és mekkora változást jelentene ez az egykor fákkal szegélyezett Üllői út képében. A cég a projekt leendő oldalának tárhelyét már megvásárolta (heinrichpassage.hu), így nemsokára néhány képen talán már látni fogjuk, mivé válhat a századfordulós Budapestnek egy eddig jókora szerencsével megmaradt darabja.
Kiemelt kép: A szerző felvétele"
Hungary,2020-05-07,24.hu,https://24.hu/sport/2020/05/07/amerikaifutball-earl-thomas-baltimore-ravens/,A megcsalt feleség pisztollyal fenyegette a Ravens játékosát,"Őrült kalamajkába keveredett Earl Thomas, a Baltimore Ravens 31 éves amerikaifutball-játékosa, aki egy félrelépés következtében váratlanul a feldúlt feleségével és egy pisztolycsővel nézhetett farkasszemet.
Thomas feleségét a múlt hónapban tartóztatták le Austinban. A rendőrség szerint Nina Thomas nyomon követte férjét a Snapchat segítségével, és a közeli Airbnb-házban bukkant rá, amint az öccsével és két idegen nővel az ágyban hancúrozott.
A magával vitt fegyvert a sportoló fejéhez tartotta (állítólag előzőleg kivette belőle a tárat), az esetet az egyik nő mobiltelefonnal fel is vette.
Miután valaki értesítette a hatóságokat, a rendőrök hajnali 3.41-kor arra érkeztek a helyszínre, hogy a feleség késsel és pisztollyal a kezében üldözi férjét.
A Baltimore Ravens játékosa Instagram-üzenetben jelezte, tud arról, hogy hamarosan nyilvánosságra kerülnek a részletek, de nem ilyen születésnapra vágyott (Thomas május 7-én töltötte be 31. életévét).
 
A bejegyzés megtekintése az Instagramon
 
Earl Thomas III (@earl) által megosztott bejegyzés, Máj 6., 2020, időpont: 7:32 (PDT időzóna szerint)
Ilyen dolgok néha megtörténnek. Megpróbáljuk a lehető legjobb életet élni, de néha nem minden megy a terveknek megfelelően. Csak imádkozzatok értünk
– nyilatkozta az amerikaifutball-játékos a TMZ-nek.
Earl és Nina Thomas 2016 óta házasok, három gyermekük van.
Kiemelt fotó: Alika Jenner/Getty Images/AFP"
Hungary,2020-03-10,24.hu,https://24.hu/belfold/2020/03/10/koronavirus-airbnb-gazdasag/,A koronavírus már a budapesti Airbnb-szektort is meglékelte,"Zuhanórepülésbe kezdett a közösségi szálláshelyek piaca is a koronavírus terjedésével, a foglalásokat folyamatosan mondják vissza a vendégek – ezt mondta Schumicky Balázs, a Magyar Apartmankiadók Egyesületének (MAKE) elnökea Világgazdaságnak.
A fővárosban 12,5 ezresre tehető az Airbnb-szegmens, amely a Boooking.com-on és a többi szállásfoglaló oldalon hirdetett lakással együtt mintegy 15-16 ezer ágyas közösségiszálláshely-kapacitást jelent a magyar fővárosban.
A múlt hét közepére már feleannyi foglalást sem jegyeztek, mint a tavalyi év azonos időszakában
–        mondta el a MAKE elnöke.
Hozzátette: a helyzet azóta nem pusztán napról napra, hanem óráról-órára rosszabb, és egyelőre semmi remény arra, hogy a tendencia megfordul.
Kiemelt kép: MTVA"
Hungary,2020-05-01,24.hu,https://24.hu/belfold/2020/05/01/koronavirus-kirugott-vendeglatosok-ehezes-munkanelkuliseg/,„Ki fogunk menni az utcára” – éhezésről beszélnek az elkeseredett vendéglátósok,"Azon a márciusi napon, amikor kiderült, hogy részleges bezárásra kényszerülnek az éttermek és a szórakozóhelyek, több tízezer ember maradt munkahely nélkül. Mára a megélhetéssel együtt sokan a reményüket is elvesztették, hogy egyszer minden rendbe jön. Napról napra növekszik a feszültség és az elkeseredés.					
Gábor középvezető volt egy budapesti étteremláncnál. Belvárosi munkahelyén harminc embernek mondtak fel március közepén. A kirúgottak közül többen családosak (van köztük ötgyermekes is), és jó néhányan albérletben laktak, amit korábban épp a munka miatt vettek ki.
– Az első mítingen még az hangzott el, hogy a dolgozók felét el kell bocsátani; aztán mikor kiderült, hogy csak háromig lehetnénk nyitva, és csak elvitelre árusíthatunk, a tulajdonos közölte, hogy ki kell rúgnom mindenkit, beleértve magamat is. Nagyon hirtelen döntött, mentette a menthetőt, vagy legalábbis próbálta. Tízmillió forint az étterem bérleti díja havonta, ha üzemel, ha nem. A nagy káoszban ott ment tönkre a sok áru, például százötven kiló hús, feldolgozva.
Vannak megtakarításaik? 
– Voltak – feleli Gábor. – A vendéglátással és a turizmussal ugyanaz a helyzet: a lehető legrosszabbkor ütött be a krach, amikor épp beindult volna a szezon. A téli hónapokban az emberek felélik a tartalékaikat.
Nekünk pillanatnyilag még van mit ennünk, de jövő héten már azon kell elgondolkodnunk, hogy a rezsiszámlát fizessük, a telefont, az albérletet, vagy kaját vegyünk.
A mosogatók, takarítók, különféle kisegítő tevékenységeket folytató munkatársak még rosszabb helyzetben vannak, ők eleve hónapról hónapra éltek. Egy kolléga, aki feketemosogatóként dolgozott, a napokban megkeresett azzal, hogy az éhségtől már fáj a feje. A párommal adtunk néhány napig ételt, neki is, meg még akinek tudtunk. De már nem megy. Az albérletből is ki kell költöznünk nemsokára, próbálunk egyezkedni a tulajjal. De a telefonszolgáltatóval nem lehet egyezkedni, ő ki fog kapcsolni.
Keres munkát?
– Persze, egyfolytában. És közben, de már több mint egy hónapja, be akarom adni a munkaügyi központba a papíromat. A nyolcadik kerületi irodában ugyanis csak egy biztonsági őr jön ki, aki közli, hogy nincs ügyfélfogadás. A séf is beadta online a jelentkezését, negyedik hete várja a választ. 
És ön most hogyan próbál pénzt szerezni? Kölcsönt kér?
– Az elég rossz ötlet volna. A projektoromat már eladtam meg pár cuccot, lehet, hogy a tévé lesz a következő. Csak hát a használtcikk-adásvételi oldalakon a korábban negyven-ötvenezres holmik tízezrekért futnak. Mindenki pénzt akar, gyorsan.
A feszültség az ismerősi körömben már kézzelfogható. Ha lemegyek az utcára vagy a boltba, ott is érezni. Attól tartok, egyszer csak berobban a tehetetlenség és a kilátástalanság miatti düh. Az otthon szorongó, nélkülöző emberek egy ponton túl le fogják szarni a vírust, és kimennek az utcára. És én köztük leszek. És ételhez fogunk jutni, valahogy, akárhogy.
Hiába beszélek angolul és olaszul, nulla a köbön
Megpróbáltam felhívni ügyfélfogadási időben néhány munkaügyi irodát, de nem sikerült beszélnem senkivel. Hívtam az illetékes kormányszervet, a munkaügyi központok működését is koordináló Nemzeti Foglalkoztatási Szolgálatot (NFSZ) is, eredménytelenül. A honlapjukon  ez a felirat olvasható: „Aktív segítség álláskeresőknek és munkáltatóknak.”
Április 9-én elküldtem kérdéseimet a sajtóosztálynak:
Igaz-e, hogy a munkaügyi központok nem fogadnak személyesen ügyfeleket?
Igaz-e, hogy a telefonos ügyfélszolgálat ügyfélfogadási időben sem elérhető?
Igaz-e, hogy az online bejelentkezésekre adott válasz hetekig is elhúzódhat?
Ha igen, mi lehet mindezeknek az oka, illetve milyen lépéseket terveznek a (nyilván megnövekedett) ügyfélszám kezelésére?
A cikk megjelenéséig semmilyen válasz nem érkezett.
Az Éhező Vendéglátósok elnevezésű Facebook-csoport március második felében jött létre, és már önmagában beszédes, hogy mostanra csaknem húszezer tagja lett. Felvettem a kapcsolatot néhány aktív taggal.
– Pultos voltam egy lángososnál, egyedül dolgoztam  november óta – meséli Gabriella. – Mindennap tizenegy órákat húztam le. Aztán kirúgtak a vírus miatt. Most próbálok elhelyezkedni a közelben, de nem sikerül. Anyukám idős, beteg. Eléggé féltem őt. Próbálok segélyt intézni, de kilépőpapírok nélkül nehézkes; sajna a kirúgásom óta egy csomó idő eltelt, és még most se kaptam meg őket. Van jó pár álláslehetőség a neten, de egyszerűen nem lehet jelentkezni rájuk, mind betelt. Próbáltam telefonálni a Király utcai Pennynek, de nem vették fel, pedig állítólag keresnek csemegepultost. Százezer forintunk van két hónapra. 
E beszélgetés után pár nappal Gabriella a következő posztot osztotta meg:
Esetleg tudna nekem valaki valamilyen munkát adni? Két hete rúgtak ki, a beteg anyukámmal élek, nagyon rossz helyzetbe kerültünk anyagilag. ( A munkanélkülitől nem jön válasz se, az önkormányzat papírt kér a munkanélkülitől, hogy kaphassunk egy kis segélyt. Megőrülök.
Konkrét ajánlat nem érkezett reakcióként, csak vigasztaló szavak a kommentekben.
Egy vendéglátós rám írt, mikor megtudta, hogy e témában kutakodom.
„Tiszafüredről nyilatkoznám levél útján, hogy 4 hete zárva vagyok. Most szeretnék átállni, hogy a hamburgert stb. kiszállítsam. Havi kiadás egyébiránt is 150–200 ezer minimum. Ha netalán megengednék végre, hogy kinyissunk, talán átvészelném. A szerencsére volt idáig is bízva, mennyi ember látogatja az üzletet. Gusztustalannak találom, hogy ily formán bezárattak minket. Mintha más üzletbe nem mennének be az emberek!
Százával találkozom, beszélek elkeseredett kollégákkal, van, aki azt fontolgatja már, hogy felakasztja magát. Amikor az első gazdasági intézkedést jelentették be, a könyvelőm, majd utána a NAV szólt, hogy semmi kedvezmény nem vonatkozik rám. 
Másnap és harmadnap írtam a médiának, meg a vendéglátósok képviseletének, szövetségeknek és a gazdasági élénkítő csoport majd összes tagjának, Parragh László, Guller Zoltán, Varga Mihály, de még magának Orbán Viktornak is. Kértem az összes vendéglátós nevében, hogy ne hagyjanak minket tönkremenni, figyeljenek ránk is.
(…) Ez nem kormány. Ez egy paródia. Itt nincs ellenzék se. Itt nem figyel és segít senki. Tudja, ki segít? Az ember esetleg valahogy majd magán! Majd a túlélő ösztön segíteni fog. Mert biztos vagyok benne, hogy én a családom és a szeretteim végett elsőnek fogok élelmet és megélhetést szerezni bármi áron. Volt olyan javaslat, hogy a vendéglátósok is kapják meg azt a lehetőséget legalább erre a két hónapra, hogy KATA alól kapjanak mentességet, mint sok mindenki más. Higgye el, sokan épphogy még élnek. Nagyon köszönöm bárminemű segítséget a vendéglátósok nevében is. 
Üdvözlettel, Szegedi György.”
Nikolett az egykori Ankertben, majd a Jardín Cocktail Barban dolgozott pultosként. Pont a szórakozóhelyeket bezáró rendelet előtt lépett ki, hogy egy másik helyre menjen, ott viszont már nem tudták felvenni. A keresetéből a tanulmányait és az albérletét fizette: a Budapesti Metropolitan Egyetem hallgatója. Amikor munka nélkül maradt, annyi előnyt kapott a főbérlőjétől, hogy két hónapig a kaució fejében maradhat a lakásban.
Ennyi idő alatt kéne valamit találnia. Akármit.
– Basszus, nem megy – mondja a telefonban. – A diákmunka-szövekezeteknél beregisztrálok, nulla találat. Fogalmam sincs, mit kezdek a két hónap után, ha nem találok addig semmit.
Hajnalka egyedül neveli a hétéves kislányát.
 A járványügyi veszélyhelyzet kihirdetése előtt pultosként dolgozott egy kocsmában az Astoriánál, és Airbnb lakásokat takarított. A márciusi bejelentések után neki is egyik napról a másikra omlott össze a megélhetése, ő sem  tudja, mit fognak enni a következő hónapban.
– Háromszáznál járok – mondja, mikor a lehetőségekről kérdezem.
Háromszáz minél?
– Háromszáz helyre küldtem el a CV-met. Semmi eredmény. Megtakarításom nincs. A gyerek miatt most mindenképp itthon kéne maradnom, tehát csak valami home office jöhetne szóba. De hiába beszélek angolul és olaszul, nulla a köbön.
„Csak napi 4 órára vagyunk bejelentve, közben meg ledolgoztunk 14–15 órát. Ez még a jobbik eset, tudok olyan étteremről, ahol napi bejelentés van” – meséli Dina, aki negyvenkét éves, és két gyereke van. – „Ezek az emberek, beleértve saját magamat is, ilyenkor mit csináljanak? Húsz éve éve ezt csinálom, és most vége mindennek. A kisebbik fiam kint él Görögországban, ott tanul már 3 éve, őt is segítettem pénzzel, de mostantól nincs miből.”
Lia három felkapott belvárosi szórakozóhelyet üzemeltetett, az egyikben bartenderként dolgozott.
„Földcsuszamlásszerű élmény volt azt hallani, hogy délután háromig lehetünk nyitva, hiszen ezek a helyek eleve késő délután nyitottak. Szinte minden dolgozót fizetés nélküli szabira kellett küldenünk, illetve akik kifejezetten kérték, azokat kiléptettük, hogy segélyért folyamodhassanak. Az viszont még komolyabb gond, hogy rengeteg tulaj bejelentés nélkül foglalkoztatott munkaerőt a magas járulékok miatt, és ezektől is egyik pillanatról a másikra megváltak” – mondja. 
Sokakkal ellentétben Lia ebben a helyzetben sem hajlandó elkeseredni. Pedig látja a nehézségeket, például azt, amire sokan panaszkodnak az általam kérdezettek közül: az egykori vendéglátósokat nem szívesen alkalmazzák másutt, például az élelmiszeriparban vagy kereskedelemben.
– Rossz a hírünk, sokan lenéznek, igazságtalanul általánosítva.
Illusztráció. Fotó: Ivándi-Szabó Balázs / 24.hu
Ennek mi lehet az oka?
– Az elmúlt években felívelt az ágazat, rengeteg alkalmazottat vettek fel a tulajdonosok, ezért szükségszerűen hígult a szakma. Ez olyan munka, amit csak józanul lehet jól csinálni, sokaknak ez viszont nem sikerült; sajnos van jó néhány szenvedélybeteg, főleg azok közt, akik az éjszakában dolgoztak.
Aztán az is köztudott, hogy akik viszont komolyan csinálják, azok számára ez szerelemszakma. Keményen és sokat dolgozol, de nemcsak a pénz miatt, hanem mert élvezed. Az igazi vendéglátósok az első adandó alkalommal vissza fognak menni a pulthoz vagy a konyhába, mert ez az életük.
A harmadik, hogy talán kicsit magasabbak az anyagi igényeink, mint amit egy áruházi pénztárosi állás tudna biztosítani.
Pont azoknak nem segít az állam, akiknek a leginkább kéne
Lia szerint az államnak is hiányozni fog a leállás miatt kieső adóbevétel, tehát biztosan nem akarja a kormány a végtelenségig fenntartani ezt az állapotot. Ennek ellenére a cég menedzsmentjével elkészítette a vészforgatókönyvet a három hónapos, a hat hónapos, esetleg az egy éves  bezárásra is.
– Annyira imádom a helyeimet, hogy az egyiket magamra is tetováltattam. De ha át kell állni élelmiszer-kereskedésre, akkor azt fogjuk csinálni. Most pár lánnyal elkezdtünk lakásokat felújítani, én néhány hete még nem tudtam glettelni meg festeni, de egyre jobban belejövök, és úgy néz ki, csinálunk erre egy céget: lakásfelújító csapat, csak csajokkal. Az nem oké, ha bepunnyadsz, és közlöd, hogy „ez vagyok, ehhez értek, mást nem tudok csinálni.”
A Vendéglátó és Turisztikai Szakszervezetnél (VISZ) is próbálkoztam, hívogattam az irodájukat, aztán a következő kérdéseket küldtem el: 
Milyen lehetőséget lát a szakszervezet a még esetleg meglevő vendéglátóipari munkahelyek megmentésére? Folynak-e erről a kormánnyal tárgyalások, készülnek-e tervek?
Milyen lehetőséget lát a szakszervezet az egyik pillanatról másikra utcára tett vendéglátósok, illetve turisztikai dolgozók megsegítésére? Folynak-e erről tárgyalások, készülnek-e tervek?
Tizenkét napig nem kaptam semmi választ, végül sikerült felhívnom az irodájukat. Azt kértem, hogy a fenti kérdésekkel kapcsolatban fejtsék ki részletesen, milyen erőfeszítéseket tesznek az ágazat dolgozóinak megmentésére. Visszahívást ígértek, de egy válaszlevelet kaptam, melyben arról tájékoztatnak:
A járványhelyzet következtében kialakult sokk, ami a turizmusban dolgozókat és vállalkozókat érte, nagyon nehezen feldolgozható. Szakszervezetünk azoknál a vállalatoknál, ahol van tagunk, alapszervezetünk, illetve kollektív szerződésünk, megállapodott a szabadságkiadások, a meglévő túlórák lecsúsztatása rendjében, alapbércsökkentésben, munkaszerződés módosításban, home office, és más munkakörbe átirányítás, fizetés nélküli szabadság kiadásban (jellemzően nyugdíjas foglalkoztatottaknál) , így a munkahelyek jelentős része megmaradt.
Csoportos létszámleépítésre is sor került, természetesen a helyi és ágazati kollektív szerződés előírása szerinti felmondási idő és végkielégítés megfizetésével. Az állami turizmusmentő csomag az ágazat számára jelentős adó és járulékkedvezményeket, illetve bértámogatást nyújtott, ezek is segítik a munkahelymegőrzést.
A meglévő munkahelyek megtartására a szakmai szervezetek és szakszervezetek javaslatait is figyelembe véve folyamatosan jönnek ki új akciótervek, pl. a csökkentett munkaidős foglalkoztatásra, ez azokat az éttermeket tudja talpon tartani, amelyek étel-kiszállításra rendezkedtek be.
A nagy munkanélkülivé vált létszámot a kisebb üzletek munkavállalói adják, sajnálatosan ők a legkiszolgáltatottabbak, most az álláskeresési járadékot tudják igénybe venni, vagy más ágazatban keresnek munkát, és az újraindulásban reménykedünk mindannyian. 
– Ezek gittegyletek, nem nyújtanak valós segítséget – véli Gábor. – Igazából azokkal lehet, hogy foglalkoznak, akik még működnek valamennyire. De akik utcára kerülnek, azoknak nincs képviseletük,  bárhova fordulnak, csak azt kapják, hogy „nagyon sajnáljuk.”
A Magyar Vendéglátósok Ipartestületének elnöke, Kovács László szerint a vendéglátásban és turizmusban dolgozók közül több mint százezren vesztették el a megélhetésüket egy hónap alatt országosan, de ebbe nemcsak az elbocsátott vagy fizetés nélküli szabadságra küldött dolgozók értendők bele, hanem azok a vállalkozók is, akiknek le kellett húzni a rolót. „Mi azt javasoltuk már az elején, hogy adjunk a megélhetéshez elégséges szociális juttatást az ágazat dolgozóinak néhány hónapra, és tartsuk meg őket. Aztán ezt később, néhány év alatt írhassuk jóvá az adóból, tehát ossza szét a terheket az állam, a munkáltató és a munkavállaló. De ez a hajó már elment.”
Van, aki ételkiszállítással próbálkozik. Ez nem jelenthet megoldást legalább az éttermeknek? 
– Ez sajnos nem igazán fog működni. Az ételkiszállítás sajátos készségeket, infrastruktúrát és marketinget igényel, nem lehet egyik pillanatról a másikra átállni rá, különösen az erős konkurencia árnyékában, hiszen vannak nagy, erre szakosodott cégek. Az ételnek megbízhatóan oda kell érni, jól csomagolva, és kell annyi megrendelés nap mint nap, hogy megérje.
Nem kaphat a vendég hideg és kiszáradt rántott húst, és nem várakozhat sokat éhesen, mert ezt dühösen kiírja a Facebookra, és többet nem fog rendelni.
Kovács László szerint az elmúlt években a vendéglátó és turisztikai ágazatban a bérigények és a bérleti díjak is irreálisan megugrottak, ami nagyon megterhelte az üzemeltetőket. Az után, hogy egyik pillanatról a másikra szinte leállt minden, az állam által kínált segítséggel pont azok nem tudtak élni, akiknek szükségük lett volna rájuk.
– Ilyen például a csökkentett munkaidő. Hogyan fizessek ki akárhány órát, ha nem dolgoznak az embereim egyáltalán? Szerintünk azt is szabályozni kéne, hogy a megmaradt vendéglátóhelyektől ne lehessen ugyanannyi bérleti díjat követelni, mint a válság előtt, amikor teljes vendégkörrel,egész nap üzemeltek. Ha eljön az ideje, hogy újra lehet indulni, a munkáltatóknak hónapokig tartó bevételkiesés után kell nagyon mélyen a zsebükbe nyúlniuk.
Mondok egy példát: nyilván nem lehet többé úgy üzemeltetni egy teraszt, mint azelőtt. Elő lesz majd írva, hány négyzetméterre hány vendég juthat, a járványbiztonsági szempontoknak megfelelően át kell alakítani az egységeket, de miből?
Ha nem jut az ágazat számottevő és hatékony állam segítséghez, tartok tőle, hogy jóval kevesebb embert fogunk tudni visszavenni.
– Még valami – mondja Lia, mielőtt elköszönünk. – Ha majd kollégák megint odaállhatnak a pulthoz, és kevesebbet keresnek, mint azelőtt, az nem azért lesz, mert a tulaj köcsög és nem akar fizetni, hanem azért, mert hosszú és nehéz folyamat beindítani a helyeket. Mindenkinek meg kell tanulni egy ideig kevesebb bevételből gazdálkodni, ez van. És bizony újra kell tanulni sok mindent. Főleg, ha eleinte csak a magyar közönségre fogunk tudni támaszkodni, mert külföldi turistákra idén már nem számíthatunk.
Kiemelt kép: Farkas Norbert / 24.hu
Balavány György  további cikkei
Nem követemSzerzőim
A bicskei gyermekotthon volt lakója: „Azért lettem pofán vágva, hogy megtanuljam, nem tudok védekezni”Apák és fiúk – végleg elszalasztottuk az elődeink tetteivel való szembenézést?„A svédek hűvös csodálkozással szemlélik, hogy a magyar fél veri az asztalt”"
Hungary,2020-04-21,24.hu,https://24.hu/belfold/2020/04/21/koronavirus-vendeglatas-felszolgalok-kenyszerszunet/,"„Nem szeretném ugyanazt az életet, mint a járvány előtt” – vendéglátósok kényszerszüneten","Van, aki leköltözött barátnője szüleihez, és napszámosnak állt, más a programozóképzésre készül, van, aki minden pénzét egy új helybe fektette, és most otthon várakozik, valaki pedig arra számít, turisták nélkül nem is éri meg újranyitni az éttermet. Nemrég olyan, a turizmusban és a vendéglátásban dolgozó embereket mutattunk be, akik a leállás okozta első sokk után munkát kerestek, és találtak is, igaz, most jellemzően jóval kevesebbet keresnek. Ezúttal főleg olyanokkal beszéltünk, akik számolnak a visszatéréssel eddigi szakmájukhoz, noha vannak, akik arra ébredtek rá a kényszerszünet alatt, hogy nem a régi életüket akarják ugyanúgy visszakapni.					
Több mint egy hónapja nem dolgozom, lejöttem Szekszárdra a barátnőmmel a szüleihez. Egy darabig napszámos munkát végeztem, a szőlőben dolgoztam, cölöpöket ástam, drótokat szedtem ki, de most nincs semmi meló. Ebben a hónapban még kijövök anyagilag, utána viszont a tartalékaimhoz kell nyúlnom. Ez szar, emiatt nyugtalan vagyok
– mondja Márk, aki egy III. kerületi étteremben dolgozott, a bárt vitte, március 16. óta viszont ők is csak kiszállítással foglalkozhatnak és elvitelre adhatnak ételt, így pultosra és felszolgálóra nincs szükség.
Márk online angolul tanul és jelentkezett az állami programozóképzésre, az utóbbiról egyelőre nincsenek részletek, ám ő mindenképpen váltani szeretne.
Nem szívesen mennék vissza a vendéglátásba, de nem hiszem, hogy most összejön a váltás. Félek, hogy minden olyan lesz, mint régen. Persze akkor végre nem kellene aggódni a járvány miatt, csak nem szeretném ugyanazt az életet, mintha mi sem történt volna. Nem akarok visszamenni a megszokottba.
Budapest sem hiányzik neki egyelőre, Szekszárd nyugalmasabb, ezt élvezi. És a vendéglátásból is elege van.
Jó pénzt lehet keresni, de nincs fizetett szabadság, ha elmész szabira, a kollégáid dolgoznak többet helyetted. A szállodákkal ellentétben az éttermek, bárok nagy részében nincsen túlóradíj. Ráadásul a vendéglátásban dolgozók a valós óraszámuk törekedékére vannak bejelentve.
Márk munkaadója a társadalombiztosítását fizeti, és ha nem talál más munkát, akkor valószínűleg vissza is tér az étterembe a korlátozások megszűnése után.
Attila szintén egy óbudai étteremben dolgozott felszolgálóként, neki bő három hete nincs munkája. Két informatikai tanfolyamra is jelentkezett, de mivel sosem foglalkozott számítástechnikával, most előre tanul, próbál felkészülni. Emellett sokat fut, spanyolul tanul a nyakába szakadt szabadidejében, és várja, hogy újra kinyisson a munkahelye. 
Ő is arról beszélt, hogy nem lehet a vendéglátásra úgy tekinteni, mint azokra az ágazatokra, ahol a dolgozókat rendesen bejelentik. Szerinte azzal, hogy a kormány a kieső munkaidőre eső bér 70 százalékát téríti meg, azt is csak feltételekkel, alig nyújt segítséget a vendéglátásban érdekelt cégeknek.
Mindenki tudja, hogy csak minimális összegre jelentik be a dolgozókat. Egy felszolgáló hazavihet 300 ezer forintot is egy hónapban, de ennek csak egy kis részére jelentik be,
márpedig a reménybeli kormányzati támogatás ehhez igazodik.
Attila szerint egyelőre az is kérdés, hogy az újranyitás után az éttermek és bárok miből rendelnek majd új árut: „Minden hely a tartalékait éli fel. Gondolom, hogy sokan csak hitelből tudják majd feltölteni a készleteiket.”
Fotó: Farkas Norbert /24.hu
Sok mindent feltettem erre
Zoltán december 13-án nyitotta meg dartsklubját a II. kerületben, nem babonás, de azért megjegyezi, hogy ez egy pénteki nap volt. Régi álmát váltotta valóra, az összes megtakarított pénzét ebbe a helybe fektette, tudva, hogy nehéz lesz, és sok idő, amíg beindul. Az első három hónapban a kiadásait sem fedezték a bevételek, de lassan kezdtek alakulni a dolgok, visszajáró vendégei voltak, egy csapat már náluk tartotta az edzéseit, a Magyar Darts Liga egyik versenyét is ott rendezték meg. Versenyeket tervezett, aztán beütött a járvány. A kormány intézkedéseinek köszönhetően kevesebb közterhet kell fizetnie, de körülbelül 70 ezer forint kiadása így is van havonta.
„A tulaj jó fej”, így bérleti díjat nem kell fizetnie, ezért úgy számol, saját erőből a nyár végéig ki tudja húzni. De ha újra is nyithat, üres lesz a kasza, az italrendelést, ahogy már szó volt róla, hitelből kell fedeznie.
Nem vagyok ideges típus, de most már kezdek kilenni. Sok mindent feltettem erre a helyre.
Zoltán most otthon tevékenykedik, és várja az újranyitást.
Sok elképzelésem van a jövővel kapcsolatban, de lehet, hogy ezek nincsenek köszönőviszonyban a valósággal. Tervezhetetlen most minden. Még csak felkészülni sem tudok a nyitásra, mert nem tudom, milyen körülmények között lesz ez lehetséges. Hiába nyithatnék ki holnap, úgysem jönne senki 
– mondja Balázs, aki egy II. kerületi kávézó és egy szintén budai kocsma tulajdonosa. Azt mondja, neki például valószínűleg nem érné meg, ha az amúgy 50-60 férőhelyes kávézójába a társadalmi távolságtartás jegyében csak 30 embert engedhetne be. Az alkalmazottaival abban állapodott meg, hogy ha kell, akkor segít, de azt mindenki belátta, hogy bevétel nélkül nem tud nekik fizetést adni. Ráadásul a dolgozók nagy része egyetemista, akik vagy amúgy is a szüleikkel élnek, vagy most költöztek haza kényszerűségből.
A kocsma bérleti díjáról megegyezett a tulajdonossal, de a kávézót az önkormányzattól bérli, velük még nincs megállapodása. Neki kellett ajánlatot tennie a II. kerületi hivatalnak, amire választ még nem kapott. Így nem is tudja pontosan, mennyi lesz a kiadása, de valamennyi járulékot is fizetnie kell, a könyvelő sem ingyen dolgozik, és a rezsit sem lehet kihozni nullára, „mert van olyan fagyasztó, aminek mennie kell”. Balázs a szabadidejét kétéves fiával és állapotos feleségével tölti.
Azért fizet a tulaj, hogy ne keressünk munkát
Egy belvárosi kocsma és szórakozóhely üzletvezetője szerencsés helyzetben van kollégáival, nekik a tulajdonos 150 ezer forintos alapbért fizet a kényszerszünet idejére. Márton tisztában van azzal, hogy sok vendéglátósnak felmondtak, és azt is látja a bulinegyedben, ahogy néhány vendéglátóhelyről már pakolják ki a berendezéseket. Szerinte az már most látszik, hogy csak azok a helyek tudnak életben maradni, amelyeknek komolyabb tőkéje van, „már most tele a marketplace eladó bárberendezésekkel”.
Márton nem keres munkát, és mint mondja, a tulaj azért is fizet nekik, hogy számíthasson rájuk az újranyitáskor.
Ő is tudja, ha nem fizetne, akkor mennénk melót keresni. És azért az nem úgy megy, hogy elmegyek valahova, de szólok, hogy csak addig maradok, amíg nem nyit ki a volt munkahelyem. Szinte az összes vendéglátós ismerősöm futárnak ment, azt lehet csinálni rövid ideig is. Ráadásul ha újra lehet majd vendégeket fogadni, akkor az ételrendelés is visszaesik, szóval win-win helyzet. 
Andrásék mindenkit visszavárnak VII. kerületi éttermükbe, de miután 90 alkalmazottjuk van, alapbért most nem tudnak fizetni nekik. A lakhatásban viszont segítenek, mivel a tulajdonosoknak vannak az Airbnb-n kivehető lakásaik, amelyek a járvány miatt üresen álltak. Az üzletvezető elmondta, hogy a felszolgálók egy része náluk is futárnak állt, mások építkezésen dolgoznak, de reményeik szerint ők is visszatérnek. Az étterem egyébként most nem csak az alkalmazottak napi étkezéséről gondoskodik, a Szent László Kórház dolgozóinak is főznek napi 30 adag ételt.
András ugyanakkor arról is beszélt, hogy a bulinegyedben található éttermüknek önmagában az, hogy kinyithatnak, nem elég, nekik az kellene, hogy a turisták visszatérjenek Magyarországra, mert vendégeik körülbelül 70 százaléka külföldi. Hogy ez mikor történhet meg, arra jelenleg becslések sincsenek.
Kiemelt kép: Gerard Julien /AFP"
Hungary,2020-04-20,24.hu,https://24.hu/fn/gazdasag/2020/04/20/koronavirus-elkezdtek-csokkenni-ingatlanar-ingatlan-lakas-lakasar/,Elindultak lefelé az ingatlanárak,"Akadnak árcsökkentések, a piac egészére nem jellemző egyelőre, hogy jelentősen olcsóbban kínálnák a lakásokat Budapesten a február végi állapothoz képest – derül ki az Otthontérkép és az Ingatlantájoló legfrissebb adataiból. Ezek szerint a fővárosban 5,7 százalékkal csökkentek az irányárak. Igaz vidéken 14,1 százalékos volt a mérséklődés ez idő alatt.
A legfrissebb, már április közepét követő adatfelvételből származó eredmények szerint a budapesti ingatlanpiac megremegett ugyan, de az értékesítés egészét érdemben alig érintette meg a válság az elmúlt, igen nehéz, csaknem két hónap ellenére sem. Legalábbis ami a kínálati árakat illeti. Egyelőre érdemi elmozdulást inkább csak vidéken mutatnak a hirdetések átlagos kínálati árai.
Az Otthontérkép Csoport, a hozzá tartozó Ingatlantájoló.hu honlappal közös, teljesen anonimizált adatbázist készít, rendszeresen frissítve. Az elmúlt szűk két hónapban – azaz az olaszországi járvány fellobbanásával kapcsolatos első hírek megérkezése óta – a főváros és a vidék lakóingatlan piacain folytatódott ugyan az enyhén pesszimista trend, de egyelőre nem láttunk nagy törést. Az árképzés terén továbbra is szigorúan tartják magukat az eladók az eddig megszokott árakhoz, amennyiben az átlagos árakat nézzük.
Eszerint a teljes fővárosi hirdetési állományunk, ami mintegy 20 ezer eladó otthont tartalmaz, átlagos ára csökkent: 5,7 százalékot tett ki. 
A február utolsó napjaiban mért 841 ezer forinttal szemben április közepén a legalább jó állapotú otthonok átlagos négyzetméterára 793 ezer forint volt az Otthontérkép és az Ingatlantájoló oldalain. Az irányárak csökkenése tehát mindenképpen látható, kimutatható. Ám valójában ez esetben részben a korábbi hónapok trendjei folytatódnak most, illetve erősödtek fel kissé Budapesten.
Vidéken a helyzet kevésbé stabil: a kínálati árak sokkal érzékenyebben reagáltak a változásokra. A legalább jó állapotú vidéki lakóingatlanok átlagos kínálati ára február vége óta 14,1 százalékkal csökkent, az akkori 440 ezer forintos négyzetméterenkénti átlag-szintről mindössze négyzetméterenként 378 ezer forintra.  
„A kínálati árakban mutatkozó jelek már láthatók, de szó sincsen a média egy része által sugallt pánikszerű reakciókról, az árak hirtelen zuhanásáról, és ehhez hasonló mozgásokról. Nagyobb aktivitás egyelőre nem az ingatlan eladásban, hanem elsősorban a kiadó belvárosi lakások tulajdonosai részéről várható. Itt a rövid távú kiadás üzlete jó pár hónapra egyértelműen háttérbe szorul, így a mintegy 10-12 ezer AirBnb-s budapesti lakás egy kisebb, de makroszinten alig kimutatható része az első sokk idején már meg is jelent a hosszú távú kiadói kínálatban. De az utóbbi hetekben mégsem érzékelhető a kiadó lakások számának növekedése. Emellett, az eladó lakások esetében sem látni még a tömeges értékesítési szándék jeleit – fejti ki Ballagó Antal, az Otthontérkép Csoport értékesítési vezetője.
Kiemelt kép: MTI Fotó: Marjai János"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2020-04-03,24.hu,https://24.hu/kozelet/2020/04/03/koronavirus-elet-es-irodalom-eszenyi-eniko-karanten-gazdasag-elenkito-csomag-lapajanlo/,"Olyan események szemtanúi vagyunk, amilyeneket sosem láttunk","Elfogadottá vált az akaratos színházvezetés fennhatósága. A futballpályák hasznosságáról. Menekülés a szuverén autarchia bunkerébe. Gazdaságélénkítési lehetőségek. Írások az Élet és Irodalom legújabb számából.					
Verebes István: Viselkedés, forma (Major Tamástól Eszenyi Enikőig)
Elkezdődött a haptákba állított gárdák felépítése, az idősebb, kevéssé megregulázható, rangos színészek partvonalon tartása, a csoportos szereplőkből álló színpadi gyülekezetnek az egyéniségek melletti egyenrangúsítása, az egyéniségek koncepciókba való belegyúrása, belegyúrhatóságuk sarzsiként juttatott kivételezettsége, egyáltalán a rendezői akarat elsődlegességét érvényesítő új értékrend kialakítása.
És ez még nem is lett volna baj!
Mi ez?
Mi ez? Hetente egy-egy részletet mutatunk az Élet és Irodalom legújabb számából. Ha tetszik, az írásokat elolvashatja a www.es.hu oldalon vagy a péntekenként megjelenő lapban.
Már online is: www.es.hu/elofizetes
Ámde a színházi közszellem véleményvezérei, ítészei ezeket a törekvéseket mint egyedüli (!) eredményességeket reklámozták, minden más munka- és vezetési módszert azok esetleges eredményessége ellenére is másodrendűvé soroltak, a más módszerek ekvivalens eredményeit méltatni mellőzték. Konszolidálódott és elfogadottá vált az akaratos színházvezetés fennhatósága. Pedig a színház nem ipari üzem, nem vasat, fát, szövetet használ nyersanyagául, hanem az emberi személyiség idegrendszerét.
Innen kezdődne taglalásom kínosabb fejezete, ha a meggyőződésem szerint egymástól különbözően autokrata, de egyként káros színházi hatalomgyakorlások alkalmazóit – többnyire kortársaimat – nevesíteném is.
A tetemrehívás nem célom, az nem old meg semmit. Talán hihető, hogy nem a félelmem tart vissza, hiszen pályám vége felé tartok, ártani nekem már nemigen lehet.
A rendező, színigazgató által gyakorolt rossz hangulatú fensőbbségnek, a színészt fenyegető, megregulázó és bizonytalanságot erőszakoló bánásmódnak, a verbális, néha szexuális kényszerűségeket erőltető durvaságnak majdnem annyiféle változatát ismerhetjük a szakmán belül, ahányról külön-külön értesülni lehetett és lehet. Eszenyi is csak látványosabban gyakorolta helytelenül hatalmát, mint mások, de amúgy nem kivétel.
Mihályi Péter: Élet a karanténban 
A gazdasági visszaesést a világ egyetlen kormánya, így a magyar kormány sem tudja a „saját kontójára” enyhíteni.  A kormányoknak csak arra van lehetőségük, hogy az adófizetők egyik csoportját extra módon megterhelik annak érdekében, hogy az adófizetők másik csoportjának terheit valamelyest csökkentsék. Ez történhet adópolitikai eszközökkel (egyesek különadókat lesznek kénytelenek fizetni, míg mások adóját elengedik), illetve az infláció és a forint leértékelődése útján. Hasonló redisztribúció lesz a következménye azoknak a szabályozási trükköknek is, amelyeket a kormány a gazdaságélénkítő csomag részeként reklámoz. Ha befagyasztják a lakbéreket, akkor a bérlők jól járnak, de pontosan ugyanennyit veszítenek a bérbeadók. Ez egyébként akkor is így történik, ha a lakbérek és a lakásárak nem a direkt kormányzati beavatkozás, hanem a turizmus, az airbnb hanyatlása miatt esnek.
Egy dolog biztos: naiv, aki arra számít, hogy a járvány elmúltával a kormány majd „rendbe hozza az egészségügyet”, (reál)béremeléssel hálálja meg az orvosok és ápolók mostani áldozatvállalását, hogy végre rendezi a pedagógusok és a tudományos kutatók fizetését stb.
Amint elmúlik a járványveszély, a kormány nem tehet mást, mint azt, hogy minden eszközzel megpróbálja segélyezni a munkanélkülieket, a kisnyugdíjasokat, és pénzt pumpál a kis- és középvállalatokba. A hazai cégekbe is, a külföldi cégekbe is, és persze elsősorban a „haveri” cégekbe. Ez utóbbira a politikai bázis megtartása miatt lesz szükség.  
Csak remélni lehet, hogy a jövedelmek átcsoportosítása során a józan ész is szerepet kap majd, és a kormány leállít egy sor felesleges intézményt. Kezdhetnék például a felcsúti kisvasúttal. Nem nagy pénz, de szimbolikus értékű döntés lenne.
Hegyi Iván: Gyógyfoci
Olvasom, hogy orvosi eszközök tárolására teszik alkalmassá a madridi Bernabéu stadiont; egészségügyi központtá alakítják a riói Maracanát; nyitott kórházat rendeznek be a Sao Pauló-i Pacaembuban. Szomorú világot élünk, mégis felderültem kicsit, mert az jutott eszembe: tulajdonképpen jó helyekre kerül az egészségügy. 
Gondolják meg, mennyi brazil mentális egészségét javította már a Maracana! Hatvankilencben például – Paraguay küldöttségén kívül – 183 341 páciens érkezett a monumentális rendelőbe, ahol Pelé volt a főorvos, és olyan csodadoktorok dolgoztak még, mint Carlos Alberto, Gerson, Jairzinho, Tostao, Edu. A hosszú távú kezelés páratlanul jó hatást gyakorolt a szervezetre: a különlegesen kreatív kúravezetők mind a vb-selejtezők, mind a világbajnokság hat mérkőzésén százszázalékosak maradtak, azaz úgy hódították el harmadszor (végleg) a Rimet Kupát, hogy összesített gólarányuk a tizenkét találkozón 42:9 volt.
Dühöngött Brazíliában a vitalitás.
A Pacaembu klinikán sem volt ez másként. Ötvennyolcban, a Santos–Palmeirason (7:6) még a legelesettebb is fittnek érezte magát, ha ott sorakozott a 43 068 gonddal ápolt között, mert az a tizenhárom gól, amelyet itt meg ott beszedtek, a leghatékonyabb gyógyszerrel felért.
Olyan események szemtanúi vagyunk, amilyeneket sosem láttunk
– rikoltozta a mikrofonba Edson Leite rádióriporter, aki maga is majd kicsattant a másfél óra alatt felduzzadt életerőtől.
Madridban is akadt néhány olyan nagy tudású professzor, aki százezrek életét varázsolta szebbé. Hatvan szeptemberében éppen százezren keresték fel a világhíres ambulanciát. A nagy fehér doktorok, Puskás Ferenc és Alfredo Di Stéfano nyolc perc alatt beadtak három hangulatjavító injekciót, a vége 5:1 volt a montevideói Penarol ellen a klub Világkupa-döntőjében. Arról lehetett hallani, hogy az 1. számú Bernabéu környékén sem láttak beteget akkoriban…
Miként azon az 1964-es estén sem, amelynek során a spanyol válogatott elhódította az Európa-bajnoki címet. (…) Járványügyi szempontból erősen szorítok azért, hogy mindegyik maradjon úgy, mint eddig: egyiket se kelljen hasznosítani.
Nagy Boldizsár: Az EU és a bunker
Galád az a megközelítés, amely a járvány elleni védelmet szolgáló gépeket, felszerelést importálni akarja, de ezek exportját megtiltja. Embertelen az a szabály, amely semmibe véve az érintettek jogait családokat szakít szét, berendezett életeket robbant fel, miközben e lépések hozzájárulása a védelem szintjéhez elhanyagolható, és az érintettek, mint veszélyforrások egy kéthetes otthoni karanténnal semlegesíthetők. Hazudik, aki azt hiszi, hogy a szuverén autarchia bunkerjébe menekülve jobban járunk, mintha az EU-val s általában a világ országaival egyesítve erőinket szolidárisan lépnénk fel, ahogyan azt az EU alapszerződése meg is követeli. A király a bunkerben is király, de amikor a pandémia múltával előbújik, a többiek, a világban dúló járványt egyesült erővel leküzdők úgy kezelik majd, mint pestisest. És így bánnak a népével is, amely nem szállt síkra az együttműködésért.
Szponzorált tartalom
A cikk az Élet és Irodalom támogatásával készült."
Hungary,2020-03-25,24.hu,https://24.hu/kultura/2020/03/25/koronavirus-jotekonysag-felajanlas-lakber-tavoktatas-laptop-bevasarlas/,A jót is kihozza az emberekből a koronavírus-krízis,"Bár feszültséget, indulatokat szül a koronavírus miatti szorongás és frusztráció, és vannak, akik megtévesztéssel, csalással és csúcsra járatott önzéssel reagálnak a helyzetre, sorakoznak azért ellenpéldák is, amelyek némiképp helyrebillentik a hitünket az emberiségben. Ezekből gyűjtöttünk össze néhányat.					
Tart az országos veszélyhelyzet, egyre szigorodnak a járványügyi szabályok, amelyek a vírus terjedését ugyan remélhetőleg tényleg lelassítják, viszont sokakat hoznak nehéz helyzetbe: egész iparágak rendültek meg, bevételek nullázódtak le. Hogy mekkora a baj, azt a kormány gazdaságvédelmi intézkedései is jól illusztrálják. Arról pedig, hogy a kulturális szektorban miként húzta ki sokak lába alól a talajt a kényszerű bezárkózás, hosszú cikkben beszéltek az érintettek.
A borús képet azonban némiképp árnyalja, hogy a bajba kerültek megszólalásával nagyjából egy időben kezdtek feltűnni a segítő szándékú megnyilvánulások is – az egyik mindjárt az említett cikk hatására futott be a postaládámba. A levélíró az iránt érdeklődött, hogy összekötném-e a cikk egyik megszólalójával, aki azt nyilatkozta, hogy fiatal táncos lévén most munka nélkül maradt, és nem tudja kifizetni az albérletét.
Épp utazom, a lakásomban egy barátom lakik, de van hely egy-két embernek még, felajánlanám neki
– így a levélíró, ami önmagában is szép példa a krízisben fellángoló emberségre, de a legszebb, hogy a dologból végül azért nem lett semmi, mert az illető nyilatkozónak közben más irányból is érkezett segítség.
Hálisten kaptam haladékot a fizetéssel, és csak a felét kell majd fizetnem
– jött a válasz. Az elengedett vagy csökkentett albérleti díjakról egyébként több helyütt hallani, az otthonomhoz legközelebbi kisbolt pénztárosa is azt meséli, hogy alacsonyabb bérleti díjat kért tőle a lakás tulaja. Mások a kollégiumból kiköltözni kényszerült egyetemisták lakhatását igyekeznek megszervezni, de a turizmus leállásával vendég nélkül maradt airbnb-lakások tulajdonosai közül is van, aki jótékony célra ajánlotta fel a lakásait.
Sziasztok – rövid update – bár sok jelentkező volt, szerencsére eddig mindenkinél megoldódott a lakhatás, szóval kérlek…
Közzétette: Adam Pinter – 2020. március 17., kedd
Az egészségügyben dolgozók segítésére egyébként kezdeményezések egész sora indult, a gesztusértékű nyilvános köszönetek, főhajtások, mémek és az Olaszország és Spanyolország mintájára indult „tapsoljuk meg őket” elnevezésű kezdeményezés mellett sokan egészen egyszerű oldalról fogták meg a helyzetet: a példátlan hajtásban dolgozó egészségügyi dolgozóknak cégek és magánszemélyek sora küld rendszeresen hideg- és meleg ételt egyaránt. Jókuti András gasztroblogger és Keve Márton séf #etesdadokit jelszóval hirdetett kampányt, melyben bárki, akinek belefér, ételt küldhet a leterhelt intézmények dolgozóinak, a lehetőséggel élnek hírességek és hétköznapi emberek egyaránt.
Azok is megtalálták a módját a segítségnek, akik nem tudnak nagy anyagi gesztusokat tenni: tele van a Facebook olyan posztokkal, melyben időseknek ajánlják fel fiatalok, hogy bevásárolnak nekik, kiváltják a gyógyszereiket, és így tovább – néha ezt maguk az egyébként is leterhelt élelmiszerbolti dolgozók ajánlják fel.
A párom hallotta a helyi kisboltban, hogy egy idős hölgy beszélget egy eladóval, és a végén az eladó megadta a telefonszámát a néninek, hogy ne járkáljon, inkább hívja őt, és bevásárol neki
– nyilatkozta lapunknak egy olvasónk. A rengeteg ingyenes online kulturális esemény, koncert, edzéstartás és oktatás mellett arra is van példa, hogy a megrendelő ragaszkodik ahhoz, hogy az online megtartott óráért is fizethessen. Budapest egyik belvárosi kerületével együttműködő olvasónk például arról számol be, hogy míg ő maga már lemondott a bevételről, az önkormányzat ragaszkodik hozzá, hogy megoldást találjanak.
Az önkormányzat pár hónapja rendel tőlem workshopokat, ami értelemszerűen borult most, és már pont elengedtem, hogy akkor nekem se lesz most bevételem hónapokig, amikor a lemondás másnapján írt a szervező: forgassuk le videóban, szerez rá pénzt. El se hittem elsőre
– meséli olvasónk. A digitális oktatási rendre átállni kényszerülő diákok dolga sem könnyű, akkor sem, ha megvan minden eszköz, azoknak pedig, akiknek nincsenek otthon digitális eszközeik, szinte lehetetlen. Nekik is sokan akarnak segíteni használaton kívüli, de működő eszközök felajánlásával. 
Szeretném felajánlani szeretett laptopomat egy iskolásnak, akinek most otthonról kell tanulnia, de a családja nem engedheti meg magának a szükséges eszközök megvásárlását. Sokéves gép, már nem egy villám, de mindig nagyon vigyáztam rá, jó állapotú, és a célnak szerintem tökéletesen megfelel.☺️ Két egyetemet is kiszolgált, még egy kis suli meg se kottyan neki
– írja egy felhasználó, aki kevesebb mint egy óra alatt talált is gazdát a gépnek.
https://www.facebook.com/kol.leipold/posts/3066411513391161
A bezártság, a bizonytalanság és az abból fakadó szorongás is nehezíti az egyébként sem könnyű helyzetet, ebben egy sor pszichológus, mediátor, mentálhigiénés szakember kínál segítséget önkéntesen és ingyen többek között ezen és ezen az oldalon. Telefonon vagy online tanácsadásukkal azoknak szeretnének segíteni, akik a mostani krízishelyzetben erősen szoronganak vagy testi tüneteik vannak emiatt, illetve akiknek szükségük van némi iránymutatásra abban, miként alakítsanak ki egy mindenki számára működő, feszültségmentes közeget az otthoni munka és tanulás idejére.
A járványveszély megnehezíti sok segítő szervezet munkáját is, hisz az üzemszerű működés adománygyűjtő rendezvényekkel jár, amelyekre most nincs lehetőség. Így sokan a hajléktalan emberek, a gazdátlan állatok megsegítésére alakult szervezeteknek igyekeznek segíteni pénzadománnyal vagy élelmiszerrel. Egyik olvasónk arról számolt be, hogy az elmaradt előadások miatt nehéz helyzetbe került cirkusztársulatok állatainak etetésére is gondoltak.
Alapból nem szeretjük az állatos cirkuszokat, de nehogy már a bevételkiesés rajtuk csapódjon le. Szóval épp úton vagyunk, zöldség-gyümölcsöt viszünk a Kecskeméten ragadt cirkusz állatainak
– írja olvasónk, majd hozzáteszi:
Ja, és ezt a nagybani piacon mind ingyen adták.
Az összefogás, az emberség és a szolidaritás, egyébként nem csak a filantrópia eszméje miatt fontos: számtalan történelmi tapasztalat azt mutatja, sokat segít a krízishelyzetekből való kilábalásban."
Hungary,2020-01-07,24.hu,https://24.hu/tech/2020/01/07/airbnb-facebook-kozossegi-media-pszichopata-mentalis-zavarok/,"Facebookról is kiderülhet, ki pszichopata","Egyre több kritika éri az Airbnb-t, hogy nem biztosít túl biztonságos környezetet a felhasználóinak: nem egyszer volt botrány abból, hogy a regisztrált, szuperhoszt szinten álló házigazdák titokban videózták a hozzájuk érkező vendégeket, sőt, olyan is akadt, aki élőben közvetítette a videókat az interneten.
Nem csoda, hogy a lakásközvetítő vállalat most már komolyabban veszi a leinformálhatóságot, és azt, hogy azok, akik lakást adnak ki vagy vesznek ki a felületén, semmiképp ne legyenek pszichopaták: a Science Alert szerint egy új algoritmus segítségével most már az emberek Facebookját is átvizsgálja azért, hogy
olyan jeleket keressen, amelyek esetleges problémákra utalhatnak.
A program az Airbnb által 2017-ben felvásárolt Trooly műve, de nem tudni pontosan, hogy mit csinál – egyelőre csak annyi tiszta, hogy az Airbnb már használja, és hogy a közösségimédia-profil mellett elemez még az illető bűnügyi nyilvántartásából is, és értékeli annak a valószínűségét, hogy a szállásadó vagy a vendég megbízhatatlan-e.
Fotó: JENS KALAENE / dpa-Zentralbild / dpa Picture-Alliance
Nem tudni, hogy pontosan mit takar a megbízhatatlan jelző, de az biztos, hogy a Trooly programja szűr az olyan mentális zavarokra, mint a narcisztikus személyiségzavar, machiavellizmust vagy a pszichopata viselkedést is.
Az Aribnb honlapján már megtalálható a nyilatkozat, miszerint az oldal mesterséges intelligenciát használ arra, hogy a kockázatokat csökkentse.
Nagy Nikoletta  további cikkei
Nem követemSzerzőim
Nem örülhetnek felhőtlenül a helyiek a világ legnagyobb naperőművévekCelluxszal fedezte fel az anyagot, aminek nem is szabadna léteznie72 óráig nem lehet vélemény írni A gyűrűk ura-sorozathoz, hogy megelőzzék a trollkodást"
Hungary,2020-03-03,24.hu,https://24.hu/kulfold/2020/03/03/koronavirus-magyarorszag-fertozott-diaklanyok-praga/,Két napot töltöttek Magyarországon a koronavírusos diáklányok,"A Nemzeti Népegészségügyi Központ (NNK) járványügyi szakemberei folyamatosan tájékozódnak cseh kollégáiknál a Prágában koronavírus-fertőzéssel diagnosztizált két egyetemistával kapcsolatban, aki Magyarországon járt – közölte Müller Cecília országos tisztifőorvos keddi budapesti sajtótájékoztatóján.
A tisztifőorvost azzal kapcsolatban kérdezték, hogy kedden derült ki: Magyarországon is járt az a két fiatal diáklány, akinél koronavírus-fertőzést mutattak ki a cseh laboratóriumi vizsgálatok. A Milánóban tanuló amerikai és ecuadori diáklány két napot töltött Magyarországon.
A Milánóban tanuló amerikai és ecuadori egyetemista február 24-én érkezett Milánóból Bécsbe, ahol szállodában laktak. Onnan később Budapestre utaztak, majd Brünnön át Prágába, ahol az Airbnb-rendszeren keresztül foglaltak szállást. Az amerikai nőnél a vasárnapi első teszt, az ecuadorinál pedig a megismételt laboratóriumi vizsgálat mutatta ki a koronavírust.
Müller Cecília elmondta: az Európai Unió országai közötti gyorsriasztási rendszeren keresztül nem sokkal ezelőtt érkezett a szelektív, csak az érintett országoknak szóló üzenet a két diáklány esetéről. Gyors információcsere van az érintett országok között az ügyben – tette hozzá -, ennek során fel kell deríteniük, milyen útvonalon, milyen eszközzel közlekedtek a diákok, mit csináltak, hol szálltak meg, kikkel kerülhettek szoros kontaktusba, és ennek alapján dönthetnek majd arról, milyen járványügyi intézkedések szükségesek.  Kiemelte: a vizsgálat során fontos a gyorsaság és a szakszerűség.
Hozzátette: azt is ki kell deríteni, hogy a diákok magyarországi tartózkodásuk alatt mutatták-e a betegség tüneteit, mert ha nem, akkor „rendkívül alacsony a valószínűsége”, hogy a környezetükben újabb beteget találjanak.
Felhívta a figyelmet arra, hogy rendkívül érzékeny vírusról van szó, a környezetben rövid ideig él túl, aztán kiszárad, vagyis a terjedéshez a vírusnak élő szervezetre van szüksége. Ezért keresik a diáklányokkal szoros kontaktusba került embereket, illetve ezért szükséges tisztázni, hogy már mutatták-e a betegség tüneteit a magyarországi tartózkodásuk idején. 
Egy kérdésre válaszolva Müller Cecília elmondta: tudtak az iráni edzőtáborból hazatérő négy birkózóról. Nem járványos területen voltak, ennek ellenére a repülőtéren megtörtént a hőmérséklet-vizsgálatuk, jól vannak, egészségesek.
Az országos tisztifőorvos információi szerint jól érzi magát a japán partoknál veszteglő hajón megfertőződött magyar férfi, valamit két társa, aki jelenleg is karanténban van.
Az operatív törzs ügyeleti központjának vezetője, Lakatos Tibor ezredes arról beszélt, továbbra sincs Magyarországon olyan ember, aki az új koronavírussal fertőződött volna meg.
A világban 91 313 beteget tartanak nyilván, közülük 2744-et Európában. Világszerte 3118-an hunytak el a betegségben, közülük Európában 55-en. Egyre nő a betegségből felépült emberek száma, jelenleg 48 115-en vannak, 197 Európában.  Mint mondta, továbbra is szűrik a Magyarországra érkezőket, a schengeni külső határokon eddig 408, a repülőtereken 5715 embert vizsgáltak meg. Az információs zöld számokra 2041 hívás érkezett eddig, elektronikus levélben 688-an kértek tájékoztatást.
Csehországban koronavírus-fertőzéssel diagnosztizált két fertőzött diáklánnyal kapcsolatban elmondta, Magyarország a Külgazdasági és Külügyminisztériumon keresztül, valamint az európai uniós értesítési jelzőrendszeren keresztül szerzett tudomást az esetről.
(MTI)
Kiemelt kép: MTI/Máthé Zoltán"
Hungary,2020-03-03,24.hu,https://24.hu/kulfold/2020/03/03/koronavirus-magyarorszag-diaklanyok-praga/,Magyarországon is járt két koronavírussal diagnosztizált diáklány,"Magyarországon is járt az elmúlt napokban az a két fiatal diáklány, akiknél koronavírust mutattak ki a cseh laboratóriumi vizsgálatok, írja az MTI.
Az észak-olaszországi Milánóban tanuló amerikai és ecuadori egyetemista február 24-én érkezett Milánóból Bécsbe, ahol szállodában laktak. Onnan később Budapestre utaztak, majd Brünnön keresztül Prágába, ahol az Airbnb-rendszeren keresztül foglaltak szállást.
Az amerikai nőnél a vasárnapi első teszt, az ecuadorinál pedig a megismételt laboratóriumi vizsgálat mutatta ki a koronavírust – jelentette be kedden Zdenka Jágrová, a prágai tisztiorvosi intézet igazgatója.
Bécset és a magyar felet már tájékoztattuk az esetről
– tette hozzá.
A hatóságok pontosan feltérképezték, kivel kerültek kapcsolatba a diáklányok, és mintegy húsz cseh állampolgárt helyeztek karanténban. A prágai lakást, amelyben a nők laktak, egy hétre lezárták, és fertőtlenítik.
Csehországban kedd reggelre ötre emelkedett a laboratóriumi vizsgálatok által megerősített új koronavírusos megbetegedések száma Csehországban. Az összes beteg Észak-Olaszországban járt néhány napja.
Kiemelt képünk illusztráció, fotó: AFP/The Yomiuri Shimbun"
Hungary,2019-12-12,24.hu,https://24.hu/belfold/2019/12/12/terezvaros-airbnb-ado/,Megemelik az Airbnb-lakások adóját Terézvárosban,"A terézvárosi képviselő-testület csütörtökön megnövelte a szálláskiadáshoz kapcsolódó terheket, a rendelkezés január 1-jén lép életbe – tájékoztatta a VI. kerületi önkormányzat az MTI-t.
A jelenlegi szabályozás szerint Terézvárosban a szállásadóknak parkolóhelyet kell biztosítaniuk vendégeiknek, ha pedig ezt nem tudják megtenni, akkor pénzben kell megváltaniuk a parkolóhelyet az önkormányzatnál. Egy parkolóhely létrehozásának jelenleg csak a harmadát fizeti ki ilyenkor egy szállásadó. Ennek a megváltásnak az összegét emelte föl az önkormányzat csütörtöki ülésén a korábbi évi 1,2-1,5 millió forintról 2,8-5,6 millió forint közötti összegre, attól függően, hogy milyen üzletegységről, melyik területről van szó.
Az adóemelés érinti az üzleteket, a szállodákat és a rövid távú lakáskiadást, azaz az Airbnb-t.
Terézvárosban minden 15. lakást Airbnb-n adnak ki, a tulajdonosok közül sokan több lakást adnak bérbe, továbbá jelenleg is 27 hotel épül a kerületben. Ennek az üzletnek a haszna a tulajdonosokhoz áramlik, a költsége és a következményei, például zaj, parkolás, takarítás, viszont a kerületben élőket terheli – indokolták a döntést. A lakáskiadásból a leggazdagabbak óriási hasznot húznak, miközben egy ápolói, pedagógusi fizetésből egy szobát sem lehet bérelni a folyamatosan emelkedő árak miatt. A kerületnek korlátoznia kell az üzletágat, enyhítenie kell a lakhatási válságot, csökkenteni a lakáspiac szabályozatlanságát a terézvárosiak nyugalma, a túlzsúfoltság csökkentése érdekében – írták.
A megemelt adókból befolyó összeg a kerületben lakók életkörülményeinek javítását, a parkolási káosz mérséklését és egy zöldebb Terézváros kialakítását szolgálja. A 2020. január 1-jétől életbe lépő szabályozáshoz kapcsolódóan az önkormányzat szigorít a szállások ellenőrzésén is – közölte a terézvárosi önkormányzat.
Kiemelt kép: 24.hu/Mohos Márton"
Hungary,2020-02-22,24.hu,https://24.hu/kulfold/2020/02/22/vilagmeretu-problema-zughotel-airbnb/,Világméretű probléma lett a Budapesten is elszaporodó zughotelek ügye,"Decemberben írtunk először a Budapesten is elszaporodó, eddig kevéssé ismert jelenségről: a nagy szálláskereső portálokkal összenőtt zughotelekről és illegális szállásokról. Tavaly évvégén a Fidesz parlamenti képviselőjének, Becsó Zsoltnak a Nagymező utcai önkormányzati engedély nélkül működő – utóbb bezárt – zughoteljét találtuk meg, de rábukkantunk még ennél is nagyobbra, például a Szentkirályi utcában. Igaz, volt, miből válogatni, Budapestet szó szerint ellepték a csaló, adózás elkerülő szállások, akikről annyit biztosan tudunk, hogy legalább az előírt négyszázalékos idegenforgalmi adót, biztosan nem fizetik az illetékes önkormányzat felé.
Most az Index közölt egy összeállítást a Wired, illetve a Vice nyomán arról, hogy a budapesti „testvéreikhez” képest másképp csaló zugszállók, hogy működnek világszerte.
Ugyanis nagyon úgy néz ki, hogy világméretű problémáról van szó.
Az Airbnb-n keresztül meghirdetett szobának látszó szállások, amelyek azonban egy nem bejelentett szálloda részei – ilyeneket találtak a témával foglalkozó oknyomozó újságírók.
Akik a következőkkel találkoztak:
virtuális, kamusztoris lakások
szellemhotelek
ügyeskedők egész hada
álprofilok
elüldözött lakók
tehetetlen hatóságok
és így tovább.
Ebből pedig az a logikus következés születhet, hogy az Airbnb és a booking mára egyszerűen a csalók melegágya lett.
A rövid távú bérlés piacán túl könnyű visszaélést elkövetni. Nem csak a vendégeket csapják be, hanem a város közösségét is, ugyanis ahogy épül egy új lakóépület, rögtön felvásárolják, és lényegében hotelt alakítanak ki benne.
–        mondta ezzel kapcsolatban a camdeni tanács egyik tagja.
Kiemelt kép: Ivándi-Szabó Balázs /24.hu"
Hungary,2020-02-01,24.hu,https://24.hu/kozelet/2020/02/01/vagyonnyilatkozat-2020/,"Orbánnak nincs megtakarítása, Rogánnak van 809 milliója, Pintér meg beszállt Tiborcz érdekeltségébe","Minden megtakarítását felélte tavaly Orbán Viktor: míg tavaly még 1,3 millió forintot tüntetett fel ezen a soron, a tavalyi évre vonatkozó nyilatkozatában üresen hagyta ezt a részt. Ajándékot nem kapott és nincs autója sem.
Úgy tűnik, nagyon megszerette a budapesti II. kerületet Áder János: azok után, hogy 2018-ban már rendelkezett itt egy lakással, tavaly – másodmagával – vett egy másik, 125 négyzetméteres lakást is itt – derül ki a köztársasági elnök friss vagyonnyilatkozatából.
Ha a magánélete nem is alakult túl jól, anyagilag nem panaszkodhat Rogán Antal. A Miniszterelnöki Kabinetirodát vezető miniszter tavaly 809 millió forintot tudott megtakarítani, megvált ugyanakkor a rejtélyesen növekedő budai lakásától és a balatonlellei nyaralójától is.
Lázár Jánosnak is sikerült gyarapodnia egy kicsit 2019-ben: vett négy darab szántót, övé lett egy szegedi lakóház, illetve egy szegedi garázs fele, és az eddigi Land Rovere mellé vett egy másik autót is, egy Mini Cooper Cabriót. A fideszes politikusnak nincs banki hitele, magánszemélynek tartozik 20 millió forinttal, de a bankszámláján ott van 48 millió forint.
Lázár János. Fotó: 24.hu/Marjai János
Pintér Sándor belügyminiszter, miniszterelnök-helyettes 4 millió forintot tart bankban, tavaly ez az összeg mindössze 680 ezer forint volt, készpénzállománya pedig a tavalyi 1,8 millióról 6,5 millióra nőtt. A tárcavezető több fővárosi és vidéki lakással, nyaralókkal és mezőgazdasági területekkel rendelkezik, ingatlanvagyonát 2019-ben nem gyarapította. Pintér 43,7 millió forintot tart Magyar Állampapír Pluszban, emellett OTP-és MOL-papírokat is vásárolt. A legérdekesebb azonban egy szerény, mindössze 185 ezer forintos Appeninn-pakett, amellyel Mészáros Lőrinc és Tiborcz István tőzsdei érdekeltségébe szállt be. 2013-as cégeladásából még mindig 500 millió forint jár neki, családi és baráti körben pedig 605 millióval tartoznak neki. Pintér Sándornak van egy 1995-ös Wartburgja. 
Varga Judit igazságügyi miniszter három balatonhenyei ingatlanban érdekelt másodmagával: egy lakóházban, illetve két kivett, beépítetlen területben. Ezen felül felesben tulajdonol egy Volvo XC60-as autót, és van néhány értékes műtárgya is, mint például egy Szász Endre-rézkarc. A vagyonnyilatkozatból kiderül, hogy a miniszter férjének tulajdonában álló lakást Airbnb-zésre használják, ebből a férjével közös jövedelmük évente nagyjából 7,4 millió forint. Ezen felül Varga 2019 novembere és 2020. január vége között a Miskolci Egyetemen is oktatott, ebből havi bruttó 300 ezer forint jövedelme keletkezett.
Varga Judit. Fotó: MTI/Illyés Tibor
Novák Katalin több fővárosi és szegedi ingatlannal rendelkezik, ezek körül több haszonélvezettel terhelt. Az államtitkár ingatlanállománya komoly, havi 2,1 millió forintos bevételt termel. Ez a 2018-as évre vonatkozó vagyonnyilatkozatához képest új elem, pedig a hét ingatlan és a garázs már ekkor is a tulajdonában volt. Míg 2018-ban nem volt bankbetétje, 2019-ben 20 millió forintot sikerült összeszednie. Novák Katalinnak nincsen tartozása, államtitkári fizetése 1,2 millió forint.
Szerény elemek szerepelnek a költségvetési csalással és más bűncselekményekkel vádolt fideszes politikus, Simonka György vagyonnyilatkozatában. Azt követően, hogy az ügyészség 850 millió forintos vagyonelkobzást kért Simonkára, az 500 ezer forint készpénzzel rendelkező képviselő vagyonelemei terheltek lettek.
Polt Péter 2 millió forintnyi készpénzről, 5 millió forintnyi kamatozó kincstárjegyről és 20,8 millió forintnyi bankszámlán lévő összegről nyilatkozott. A legfőbb ügyész megtartotta Opel Mokkáját, ingatlanvagyonát pedig nem gyarapította: egy II. kerületi 110 négyzetméteres lakás fele részét, a hozzá tartozó 12 négyzetméteres teremgarázsi hely felét, egy fónyi 30 négyzetméteres pincét, egy loves üdülőt és udvart, Bárdudvarnokon egy szántót, Balatonfüreden pedig egy üdülőt tulajdonol. Az övé egy vitorlás kishajó fele, hitelállományát pedig 3 millió forinttal apasztotta tavaly, így már csak 800 ezer forintot kell törlesztenie.
Polt Péter. Fotó: MTI/Balogh Zoltán
Németh Szilárd okosan és megfontoltan gazdálkodott, ennek köszönhetően nem csak a hitelkártya-tartozását sikerült visszafizetnie, de még a megtakarításait is növelni tudta 2018-hoz képest 8,5 millió forintra. Szijjártó Péter ugyanakkor még mindig 30 millió forinttal tartozik a szüleinek, ahogy Kövér László esetében sem történt semmi lényeges változás. 
A vagyonnyilatkozata alapján kiszállt a szállodás cégéből a fideszes Becsó Zsolt azt követően, hogy a 24.hu megírta: évek óta működhetett feketén a Nagymező utca 66. szám alatt a kormánypárti képviselő cégének tulajdonában lévő apartmanhotel. Becsó azt állította, már nincs érdekeltsége az Ublot Kft.-ben, jóllehet, ennek nem volt nyoma a cégkivonatban. A 2019-es vagyonnyilatkozatában ugyanakkor már nincs felsorolva a cég.
Bajkai István fideszes képviselő nem zárt rossz évet: 42 millió forintot tart nemesfémben, ez 30 millió forinttal több, mint az első ciklusát töltő politikus nyitó bevallásában szereplő érték. Bajkai szünetelteti ügyvédi praxisát, azonban ügyvédi irodája működik, tavaly bruttó 161 millió forintot hozott a konyhára. Bajkai ingatlanvagyona változatlan: egy XVII. kerületi családi ház negyedét, egy belvárosi, 83 négyzetméteres lakás felét, egy gombai, 75 négyzetméteres házat és számos erdőt, árokot és kivett területet birtokol Gombán.
Bajkai István. Fotó: 24.hu/Farkas Norbert
Lakást vásárolt Kisvárdán tavaly Seszták Miklós KDNP-s politikus, így most már összesen hat ingatlannal rendelkezik. Autója nincs, ugyanakkor növelni tudta a pénzintézeti számlakövetelését 2018-hoz képest, közel 91 millió forinttal, bár devizában már kevesebbet tart a bankban.
Míg 2018-ban alaposan megszaladt Bánki Erik vagyona, tavaly már visszafogottabb gyarapodást rögzíthetett. Mindössze két darab szántóföldet vett, a részvényei is csökkentek, és a készpénzállománya is lecsökkent 2 millió forintra, miközben 213 millió forintos banki és 71 millió forintos, magánszemélyekkel szembeni tartozása volt.
Tovább gyarapította ingatlangyűjteményét Tállai András államtitkár. Több településen is volt már ingatlana, például Mezőkövesden résztulajdonosa volt két lakóháznak, most viszont lett egy harmadik is, egy 812 négyzetméteres telken fekvő családi ház, amelynek a fele van Tállai nevén. Ezen felül összesen nagyjából 35 millió forint értékben van OTP-befektetési jegye, és 32 millió forint található a bankszámláján. 
Budai Gyulának alig van vagyona, mindössze egy kiskunlacházi lakóház fele van a nevén, de azért akad érdekesség a nyilatkozatában. A tulajdonosa ugyanis két sportlónak, az egyik állat 1 millió forintba, a másik 2 millió forintba került. Ezen kívül 20 millió forintos lakás-, és 2 millió forintos folyószámla hitele van a fideszes politikusnak.
Kovács Zoltán nemzetközi kommunikációért és kapcsolatokért felelős államtitkár, a fizetésén felül, havi bruttó 500 ezret kap a Nimród főszerkesztéséért, és 8-ról 9 millióra növelte a készpénzállományát.
Ellenzék
250 millió forinttal előlegezett le egy ingatlant Gyurcsány Ferenc. A DK elnöke az Altusból 238,3 millió forintot vett ki, de elég komoly hiteltartozása is van – derül ki a nyilatkozatából.
Vadai Ágnes 2015-ben vásárolt egy 77 négyzetméteres lakást a XIII. kerületben. Ingatlanvagyonát tavaly nem gyarapította. Nyugdíjpénztári megtakarításai 17,2 millió forintról 18,7 millió forintra ugrottak, emellett 1590 eurót és 72 dollárt is feltüntetett bevallásában. Bankszámláján tavaly nem szerepelt összeg, idén 9,7 millió forint áll ezen a soron. 4,4 millió forint magánkölcsöne 300 ezer forinttal kevesebb mint tavaly. Vadai Ágnes négy, összesen 110 oldalnyi tanulmányt írt a DK által alapított Új Köztársaságért Alapítványnak, ezekért összesen 1 millió 550 ezer forintot fizettek neki.
Ungár Péter megdézsmálta a bankszámláját, legalábbis ahhoz képest, hogy 2018-ban még 82 millió forint volt rajta, 2019-ben már csak kicsivel több mint 14 millió forint, az 50 millió forint egyéb számlakövetelés mellett. Az egyébként milliárdos vagyonnal rendelkező LMP-s politikus más változást nem tüntetett fel.
Dúró Dóra négy gyermekével és férjével, Novák Előddel egy 566 négyzetméteres telken fekvő 156 négyzetméteres, budaörsi családi házban él. Családi autójukon kívül a Mi Hazánk politikusa 1 millió forintnyi, folyószámlán lévő pénzösszeget, illetve egy körülbelül kétezer kötetes házikönyvtárat vallott be.
Dúró Dóra. Fotó: 24.hu/Csanádi Márton"
Hungary,2020-01-27,24.hu,https://24.hu/kultura/2020/01/27/amanda-kritika-terrorizmus-parizs-film/,"Csodálatos film a terrorizmusról, terroristák nélkül","Az Amanda méltó emléket állít a párizsi merényletek áldozatainak és túlélőinek, de úgy, hogy nem a vérengzés, inkább a gyász hétköznapjai érdeklik. Tényleg megvalósítja azt, amire a média és a popkultúra általában képtelen: nem ad semmi felületet a terroristáknak.					
Vannak filmek, amiknek fő hatáselemük, hogy egy terrortámadás kellős közepébe lökik a nézőt. A nehezen felejthető példák közé tartozik a 9/11 áldozatainak fojtogató emléket állító A United 93-as, vagy a pár évvel ezelőtti Utoya, július 22., amely egyetlen vágatlan felvételben rángat végig minket a Breivik-mészárlás 72 percnyi, ám örökkévalóságnak tűnő rettenetén.
Az Amanda is egy merénylet körül forog, de tudatosan elkerüli a sokkterápiát. Mikhaël Hers filmje kísérletet sem tesz a felfoghatatlan borzalom átadására, sokkal inkább az érdekli, ami előtte van és után következik, és ami szinte mindig kimarad a hírekből. Vagyis az élet, a maga jelentéktelennek tűnő, mégis makacsul velünk maradó és nehezen kibogozható problémáival. A terrort ugyanis épp az teszi igazán szürreálissá, hogy minden irányból a hétköznapok óceánja veszi körül. Bármilyen apokaliptikusnak hat is, nem törli el végleg a világot, az élet megy tovább, aminél nagyobb botrányt nehéz elképzelni a túlélők számára.
Pontosan így történik ez a 24 éves Daviddal is, akinek nincsenek nagy tervei a jövővel: airbnbzésből és alkalmi kertészkedésből él Párizsban, és szoros kapcsolatot ápol nővérével, a hét éves kislányát, Amandát egyedül nevelő Sandrine-nel. A testvérpár egymásra utaltsága abból is fakad, hogy apjuk már nem él, anyjuk pedig még gyerekkorukban elhagyta őket, és visszaköltözött hazájába, Angliába. A nehéz kötődési minták ellenére viszont épp alakulóban van mindkettejüknek egy-egy ígéretes párkapcsolata, így bőven ékelődnek apró örömök és nagy remények is a dilemmák, konfliktusok és feldolgozandó traumák közé.
Fotó: Vertigo Média
És hát ott van háttérnek a napsütötte Párizs, ami a legjobb arcát mutatja, mintha csak az Amélie csodálatos életének realistább verzióját néznénk, ahol kicsit lejjebb tekerték a színeket és a tangóharmonikát, de még így is beszippant a francia utcák varázslatos hangulata. Ebbe az édes-bús képletbe robban bele a váratlan tragédia, amitől Davidot csak az a véletlen menti meg, hogy késve érkezik egy városi parkban tartott családi-baráti piknikre. A park felé tartó hosszú, idilli biciklizés végén – aminek során még arra is van időnk, hogy egy Mundruczó Kornél-filmplakátot is kiszúrjunk az egyik villanyoszlopon – embertelen csattanóként terpeszkedik a vonagló holttestek látványa, bár ezt csak egy-két pillanatra villantja fel a film. A brutális kontraszt mindenesetre jól érzékelteti az ilyen események felfoghatatlanságát. A két világnak, a napfényes, andalító Párizsnak és a pokoli vérfürdőnek, egyszerűen nincs közös metszete, így nem is szabadna, hogy közük legyen egymáshoz, valahogy mégis létrejött a kapcsolódás. Egy teljesen valószerűtlen rémálom, ami valahogy mégis valósággá vált, és végzetes következményeket von maga után. 
Mintha kívül kerültünk volna az időn
– ez a gondolat több szereplőtől is elhangzik a filmben, és egy darabig tényleg mintha egy párhuzamos világból néznék az életet. Ám a különleges állapot előbb-utóbb elmúlik, a hétköznapok alattomosan visszaszüremkednek az életünkbe, adminisztratív feladatokkal és bűntudattal kisért viccekkel. Mindez egyfelől kíméletlen arcul csapása a traumának és az áldozatok emlékének, másfelől épp ez nyitja meg a gyógyulás lehetőségét. Davidnak például nincs sok ideje feldolgozni nővére elvesztését, mert a saját gyászmunkája mellett a magára maradt Amandáról is gondoskodnia kell.
Kettejük kapcsolatára fókuszál a film, hihetetlen érzékenységgel ábrázolva az egymásra utaltság erejét. Ne számítsunk szirupos happy endre, vagy nagy, katartikus jelenetekre, amik egy csapásra elmossák a veszteségérzést és a fájdalmat, de az Amanda mégiscsak pozitív kicsengésű. Arról szól, hogy el lehet indulni a gyógyulás útján, és ezt időnként épp a kényszerként megélt emberi viszonyok és a velük járó felelősség felvállalása indíthatja el, amit sokszor szeretnénk lerúgni magunkról.
Fotó: Vertigo Média
Egy ilyen sztori hitelessége a forgatókönyv mellett a színészi jelenléten áll vagy bukik, amivel a filmet író és rendező Mikhaël Hers is láthatóan tisztában van. A kamera ugyanis a játékidő nagy részében a David-Amanda párost alakító Vincent Lacoste és Isaure Multrier arcán időzik, ezekbe a tájakba pedig könnyű beleveszni. Legyen szó váratlanul támadó sírógörcsről, mosolyba rejtett kétségbeesésről, vagy megmagyarázhatatlan szilaj jókedvről, a két színész egészen zseniálisan hozza az egymásnak feszülő érzelmek végtelen árnyalatát. Az egész pedig egy elegánsan nyitva hagyott befejezésbe torkollik, ami éppolyan visszafogott és életszerű, mint maga a film, és a legszebb lélektani teniszmetaforát hozza a Match Point óta.
Az Amanda tehát úgy állít emléket a 2015-ös párizsi terrortámadásoknak, hogy nem közvetlenül a Charlie Hebdo szerkesztőségében vagy a Bataclan klubban elkövetett mészárlást dolgozza fel, és egyáltalán nem érdeklik a merénylet technikai-politikai-szervezeti körülményei sem. Ezzel a hétköznapokra korlátozott fókusszal sikeresen hántja le a tragédiáról a rá rakódott hírrétegeket, hogy a nagybetűs szalagcímek, a szörnyű statisztikák, a politikusi fogadkozások és az meghatott/indulatos/gyűlölködő kommentek mögött meghúzódó valódi emberekre és az ő valódi veszteségekre koncentrálhasson. Az életre, amit élni kell tovább, bármilyen képtelennek is tűnik ez a gondolat.
Amanda, 2018, 107 perc, 24.hu értékelés: 9/10"
Hungary,2020-01-25,24.hu,https://24.hu/kultura/2020/01/25/ada-colau-barcelona-polgarmester-alcaldessa-film/,"Busszal jár, nem is politikus, mégis ő az első nő a fociváros élén","A barcelonai polgármester, Ada Colau a gazdasági válság után megjelent politikusnemzedék egyik emblematikus képviselője: aktivistából lett polgármester, az első nő a város élén, aki ráadásul meg tudta őrizni a székét az első ciklus után is. A kampányát végigkísérő dokumentumfilm bemutatja az utat, hogyan lehetett a második legnagyobb spanyol város vezetője olyan valaki, akit nem sokkal korábban még rohamrendőrök cipeltek el a tüntetésekről. Történetének jó pár motívuma ismerős lehet a magyar nézőknek is.					
Az utcáról a politikába
A 2008-as válság után a nyugati világban megjelent egy baloldali új politikusgeneráció, amely nemcsak szólamokban hangsúlyozta az elitellenességet, hanem tényleg friss hangot ütött meg, képviselői a politikai életen kívülről, szó szerint az utcáról érkeztek, és a közéletbe belefásult szavazók számára új alternatívát kínáltak. Ezek közül aztán kevesen tudták huzamosabb ideig megvetni a lábukat a politikában, Ada Colau viszont már a második ciklusát tölti Barcelona polgármestereként. Pedig ő valóban a körön kívülről érkezett, ráadásul az egyedüli női jelölt volt, és egy többpólusú, nehezen összetartható koalíció élén nyerte meg a választást 2015-ben, a hagyományos, nagy múltú politikai pártok ellenében. Tavaly pedig ismét nyerni tudott, noha – ahogy azt előre borítékolni lehetett – polgármesterként, koalícióra kényszerülve nem tudott minden ígéretének eleget tenni.
Pau Faus Alcaldessa című filmje (magyarul: Adát polgármesternek) azt a tíz hónapot öleli fel, mely a jelöltség bejelentésétől kezdve Colau beiktatásáig tart. Nálunk a filmet csak kisebb fesztiválokon és filmklubokban lehet látni már egy ideje (én az Ökofilmklub vetítésén néztem meg), de most januárban is el lehet majd csípni. A film tényleg bemutatja a folyamatot, hogyan lesz egy utcai, bázisdemokráciára épülő mozgalomból profin működő politikai erő, anélkül, hogy a legfontosabb erényeit feladná. Bár az elején egy montázsból megismerhetjük Ada Colau aktivista múltját – rohamrendőrök törik rá az ajtót, és cipelik el egy tüntetésről –, az nem feltétlenül derül ki belőle a magyar néző számára, hogy Colau milyen komoly, országos ismertséget szerzett a PAH (Plataforma de Afectados por la Hipoteca), azaz a jelzálogkárosultak önszerveződő platformja élén. Spanyolországban ugyanis már a 2008-as nemzetközi hitelválság előtt kipukkadt az ingatlanbuborék, mely a különösen szigorú törvényi szabályozással együtt oda vezetett, hogy családok százait lakoltatták ki naponta, akiknek ráadásul még ezután is fizetniük kellett a törlesztő részleteket, sokan közülük az öngyilkosságba menekültek a kilátástalan helyzetükből. (Összesen mintegy 400 ezer ingatlant foglaltak le kilakoltatással.)
Ada Colau egy PAH-demonstráción,  2014. AFP PHOTO / LLUIS GENE (Photo by LLUIS GENE / AFP)
A hitelválságot és a rekordmagasságú munkanélküliséget még az is tetézte, hogy Barcelonában a nyugat-európai átlagnál sokkalta alacsonyabb volt a szociális bérlakások száma, így a legkiszolgáltatottabb rétegeken csattant az ostor. Ez a helyzet sarkallta cselekvésre Ada Colaut, aki egyébként nem készült politikusnak: tanult filozófiát és színészetet is (még szerepelt is egy rövid életű szappanoperában), de az iraki háború és a Világbank ellen tüntető antiglobalista hullám hatására aktivizálódott. Az ő esetében a kilakoltatások jelentették a végső lökést, hogy a nyilvánosság elé lépjen, amikor 2009-ben megalakult a PAH, amely igazi sikertörténet lett az aktivista mozgalmak körében. A mozgalom ugyanis kézzelfogható eredményeket ért el: kilakoltatásokat akadályozott meg, aláírásokat gyűjtött a jogszabály megváltoztatásáért, és maga Colau is egyre többet szerepelt a médiában. Az ismertsége akkor ugrott meg, amikor 2013. február 5-én, egy parlamenti bizottsági meghallgatáson kamerák előtt bűnözőnek nevezte a spanyol bankszövetség főtitkár-helyettesét, és az erről készült felvétel bejárta az internetet. Colauból hős lett, akinek a nevét a nemzetközi sajtó is felkapta, a műsor után készült felmérés szerint pedig a spanyolok 90 százaléka támogatta a PAH tevékenységét. 
Nem versenyezni akarunk, de mégiscsak győzni szeretnénk
2014 szeptemberében aztán a Guanyem (magyarul Győzünk) nevű civil platform bejelentette, hogy elindul a következő évi önkormányzati választásokon, és azt a célt tűzte ki, hogy egyesíti a fragmentált baloldalt. A mozgalom legismertebb tagját, Colaut bízták meg a tárgyalások vezetésével, és így sikerült egyesíteni az országszerte szervezkedő, a radikális baloldal új hullámát jelentő Podemost a kis katalán zöld és újbaloldali pártokkal. Pau Faus kamerája ott volt a színfalak mögött, így végigkövethetjük, ahogy az üres raktárépületekben vagy éttermek hátsó szobáiban ülésező, politikán kívüli tagokból álló Guanyem vezérkara felépíti a nyertes stratégiáját, Colaut tolva előtérbe. Folyamatosan azt hangoztatják, hogy ők civilként az átlagembert képviselik, és naponta szembesülnek a város problémáival:
Én is tömegközlekedéssel járok, a megélhetési politikusokkal ellentétben
– mondja például Colau, viszont ennek megvan a hátránya is, amit ő maga is bevall, amikor arról beszél, hogy nincs gyakorlatuk a reálpolitikában: egy bizonyos szintig működik a „mi is csak egyszerű állampolgárok vagyunk” és a „mi nem versenyezni, hanem összefogni akarunk” üzenet, de egy választás megnyeréséhez ennél több kell.
Fogalmunk se volt, mit vállaltunk
– mondja a kamerának.
Eddigre már nyilvánvaló lehet a magyar olvasó számára a párhuzam a hazai viszonyokkal, még úgy is, hogy egészen más a katalán és a magyar politikai helyzet: legyen szó az összefogáson belüli konfliktusokról, vagy egy kamupártról, amely Colauék előtt két nappal jegyeztette be a belügyminisztérium támogatásával a Guanyem nevet, úgy, hogy a politikai mozgalom már előtte egyértelműen ezt a nevet használta, ezért végül kénytelenek voltak Barcelona en Comú (BComú) néven tovább folytatni. (A tavalyi barcelonai önkormányzati választáson egyébként megfigyelőként jelen volt a BComú meghívására érkezett Balogh Samu, Karácsony Gergely kabinetfőnöke, és Udvarhelyi Tessza, aki Pikó András kampányfőnökeként is dolgozott a józsefvárosi önkormányzati választáson.) A magyar politikában viszont nem nagyon van példa ennyire markáns utcai aktivistából lett sikeres politikusra (és máshol se nagyon), mint amilyen Colau. A film ezeket a stációkat is ismerteti, így az egyik megbeszélésen el is hangzik, Colaut most már ideje lenne nem aktivistaként, hanem politikusként pozicionálni, mint ahogy a BComú is az idő előrehaladtával egyre inkább tűnik valódi politikai pártnak, semmint kívülállók laza szövetségének. Miután kiderül, hogy az ő személyére építve akarják végigvinni a kampányt, olyannyira, hogy a szövetség logójába is Colau arcát tennék, egyesek személyi kultuszról kezdenek el beszélni, és arról, hogy Colau kiemelése szembemegy a közösségi filozófiával. Csakhogy a cél mégis egy választás megnyerése, és a mérések azt mutatják, Ada Colau neve többet mond a választóknak, mint a Barcelona en Comú, így a vita eldőlt.
AFP PHOTO / QUIQUE GARCIA
Az, hogy Colau neve garancia lehetett a sikerre, nem csupán az aktivizmusából következik, hanem abból is, hogy tényleg egész másféle stílus jellemezte, mint a vetélytársait. Nemcsak azért, mert ő volt az egyetlen női polgármesterjelölt, hanem mert pont az ellenkezőjét képviselte, amit az ellenfelek: „Feminizálni akarja a politikát, és kerüli a macsó vagy az oldschool balos retorikát” – írja róla portréjában a Guardian, amely szembe is állítja a stílusát a már említett Podemos vezetőjével, Pablo Iglesiasszal. Sokszor kiemelik, hogy Colau gyakran mutat nyilvánosan érzelmeket: nem egyszer fakadt sírva, máskor meg olyan szenvedélyesen beszél, hogy a hallgatóság elhiszi neki, tényleg komolyan gondolja, amit mond. Erről persze nyugodtan hiheti bárki, hogy csupán a politikai színház része (pláne, hogy színészetet is tanult), de a filmet látva Ada Colau sokkal természetesebb jelenségnek tűnik a legtöbb hivatásos politikusnál. A különbség akkor a leglátványosabb, amikor a többi jelölttel közösen várakoznak egy vitaműsor előtt, és a vetélytársai mind öltönyös, őszülő férfiak, akik pártállástól függetlenül is láthatóan megtalálják egymással a hangot, Colau pedig csak odatévedt outsidernek tűnik hozzájuk képest,. A politikából kiábrándult választók számára a jelek szerint pont ez a kívülállóság volt vonzó. Azt is meg kell azonban jegyezni, hogy itthonról nézve irigylésre méltó a barcelonai választások hangvétele. 
Az újrázó polgármester
A film ott ér véget, hogy 2015 júniusában Colaut beiktatják polgármesternek, és megkezdi a munkát a budapestinél sokkal fényűzőbb és elegánsabb barcelonai városházán, pedig a sztorinak egy legalább ennyire érdekes része kezdődik ezzel. Ez persze nem a film hiányossága, amely vállaltan a kampányról szól, de érdemes azt is megnézni, mi lett polgármesterként Ada Colauból. Annál is inkább, mert Barcelona nem elszigetelt eset volt 2015-ben, hiszen hasonlóan széles körű baloldali összefogás nyert Madridban, Valenciában és Zaragozában is. Mostanra azonban Colau mellett már csak a valenciai Joan Ribó maradt a székében közülük, a másik két nagyvárosban a Podemos belső konfliktusa a polgármesteri székbe került a spanyol újbaloldalnak. Sőt, Colau helyzete is nehezebb, hiszen a katalán függetlenségi referendum következtében magasra csapó nacionalizmus rányomta a bélyegét a választásokra is: a szavazást kis különbséggel el is veszítette a függetlenségpárti jelölttel szemben, de a koalíciós tárgyalások végül azt az eredményt hozták, hogy Ada Colau maradt, viszont kisebbségben vezeti tovább a várost.
De mit tud felmutatni eddig Ada Colau polgármesterként? Pár szimbolikus lépést követően – a töredékére csökkentette a saját fizetését, és lemondott a szolgálati Audijáról, illetve a városháza tanácsterméből eltávolíttatta János Károly király mellszobrát – komolyabb döntéseket is kellett hoznia. Így azzal is bekerült a médiába, amikor súlyos bírság kilátásba helyezésével ösztökélte a bankokat az üresen álló ingatlanjaik bérbeadására, ugyanakkor sokan nem bocsátották meg neki, hogy nem állt ki a katalán függetlenségi törekvések mellett. Barcelona – és Colau – legnagyobb problémája ugyanis nem a spanyol kormány, hanem a várost gyakorlatilag megfojtó tömegturizmus, illetve azzal összefüggésben a lakhatás helyzete, mivel a rengeteg Airbnb-lakás az egekbe növelte a lakbéreket. Polgármesterként ezért Colau egyéves szállodaépítési moratóriumot hirdetett, majd nekiment az illegális Airbnb-hirdetéseknek. Ezzel szintén szerzett jó pár ellenséget, hiszen számos helyi lakos a lakása kiadásából tud csak megélni, vagy fizeti a törlesztőrészleteit, miközben Barcelonában egyre drágább az élet: „Szerintem Colau polgármester nem érti, mi a különbség a kampány és a valós intézkedések között” – idézi a már említett Guardian-cikk a szállásadók szövetségének vezetőjét. „Az rendben van, hogy a kampányban a saját közönségedhez beszélsz, de ha már hatalomra jutottál, minden választópolgárt képviselsz, nem csak a szavazóidat.”
Fotó: PAU BARRENA / AFP
Ezzel párhuzamosan több olyan intézkedésre is sor került, melyek a fenntarthatóságot vagy a nőbarát megközelítést hangsúlyozták: ilyen volt a járműforgalom csökkentése a városban a kilenc-kilenc háztömbből álló, úgynevezett szuperblokkok kialakításával, melyekből gyakorlatilag kitiltják az autókat – ez egy évtizedekkel ezelőtt indult kezdeményezés, mely most új lendületet kapott, és ezekből ötszázat tervez a városvezetés. A BBC tavalyi videóriportjában öt további nőbarát várostervezési megközelítést gyűjtött össze, melyben kitérnek arra, hogy több női mosdóra van szükség, és nem egyenlő számú férfi-női nyilvános vécére, vagy arra, hogy zaklatásokat megelőző appot és központokat hozott létre a város, mely a buliturizmus és a sok szabadtéri rendezvény idején lehet hasznos a szórakozni akaró nőknek. Amióta tavaly májusban újraválasztották, Colau még egyértelműbben próbál küzdeni a tömegturizmus ellen, de nem mindig az ő kezében vannak az aduk: így például hiába szeretné korlátozni a város kikötőjébe érkező luxushajók számát, ha a kikötőt a spanyol kormány üzemelteti. (Egy tavalyi tanulmány szerint Barcelona kikötőjét szennyezik a luxushajók a legjobban egész Európában.) Ugyanúgy hiába ellenzi a repülőtér bővítését, ha ott is a kormánnyal kell egyezkedni. Igaz, jelenleg koalícióban vezeti a várost a kormánypárti szocialistákkal, ami segítheti a központi kormánnyal folytatott tárgyalásokat, de egyszersmind mutatja is a feladat nehézségét. Mivel azonban Colau neve már az egész katalán régió lehetséges vezetőjeként is felmerült, sőt, a Politico egyszer bedobta a nevét lehetséges baloldali spanyol miniszterelnök-jelöltnek is, ezek a nehézségek csak ízelítőt adnak abból, mik várhatnak még Barcelona első női polgármesterére a jövőben.
(Az Alcaldessa című filmet legközelebb január 28-án lehet megnézni a Premier Kultcaféban.)
Kiemelt kép: Joan Alvado / Anadolu Agency / AFP"
Hungary,2020-01-23,24.hu,https://24.hu/otthon/2020/01/23/bambuszhaz-bali-indonezia/,Megtaláltuk álmaink bambuszházát,"Távol van Magyarországtól, de próbáljuk meg odaképzelni magunkat.					
Az indonéz szigetvilágban, Bali szigetének keleti részén épült meg a mesés környezetben álló ökovilla. A házat nem öncélúan álmodták bele a tájba: a Camaya településen lévő Lotus vendégház a világ minden tájáról érkező turisták egyik legfelkapottabb szálláshelye.
Pihenés, csend, a béke és az anyatermészettel való kapcsolat mély érzése
– ezt emelik ki a házban már megpihent vendégek.
A villából káprázatos kilátás nyílik a rizsföldekre, saját kis kültéri medencéjében a teljes elvonulásra, a relaxálásra.
Itt étterembe se kell járni, mert házhoz viszik az indonéz ínyencségeket, melyeket a teraszon madárcsicsergés mellet, akár napfelkeltekor, akár naplementekor romantikázva fogyaszthatunk el. A Lotus vendégház egyszerre négy fő befogadására alkalmas, s amennyiben két pár érkezik egyszerre, a fürdőszobát sem kell megosztaniuk, mert kettő van belőle.
Fentiek ismeretében és a következő fotók láttán aligha lehet kérdés, hogy ez velünk együtt sok ember bambuszból készült álomháza lehetne.
 
A bejegyzés megtekintése az Instagramon
 
Escaping to our treehome in the jungle. When we built our Pyramid house it‘s been our childhood dreams that inspired us to build a liveable playground – I guess we just never grew up 🤷🏼‍♀️ —————- 19th of Jan became available for 1 night in our Pyramid House ♥️ . . . Photo by @lukemcameron @maya_gypsy . . . #cabinlife #cabinliving #cabinlifestyle #camayabali #cabinporn #cabinfever #cabinlove #balivacation #treehouselife #treehouse #treehotel #airbnbsuperhost #airbnb #airbnbtravel #airbnbhomes #childhooddreams #couplegoals #frombaliwithlove #uniquehomes
 Camaya Bali | Bamboo House (@camayabali) által megosztott bejegyzés, Jan 11., 2020, időpont: 6:42 (PST időzóna szerint)
 
A bejegyzés megtekintése az Instagramon
 
Soaking into the start of your day with a view over the rice fields. Some piece and nature is really all you need to calm your mind and reset yourself 🍃⁠ _____________________⁠ ⁠ Photo by @van_taylan⁠ .⁠ .⁠ .⁠ ⁠ #discoverearth #earthpeek #femmetravel #theglobewanderer #passionpassport #radgirlscollective #travelawesome #wonderfulglobe #wonderful_places #exploretocreate #theoutbound #livefolk
 Camaya Bali | Bamboo House (@camayabali) által megosztott bejegyzés, Dec 9., 2019, időpont: 6:00 (PST időzóna szerint)
 
A bejegyzés megtekintése az Instagramon
 
We are all about moments like this. There’s nothing quite like it. Spending a couple days in nature in its purest form. It will literally heal you and refill your energy 🌴🌿🌱 Swipe to see how this looks on video 🎥 ——————— We got two days that opened up this month in our bamboo houses. 17th of Jan in Lotus and 19th of Jan in the Pyramid. Click the link in the bio to book ☝️ . . . Photo by @saltinourhair . . . #natureescape #naturelover #sleepinnature #bamboohouse #livingmybestlife #livingthedream #livinghotels #balilifestyle #balicili #balilivin #balivacation #baliindonesia #bali #balibucketlist #balidestinations #balipedia #indonesia_photography #baliprewedding #prewedbali #weddingbali #balihoneymoon
 Camaya Bali | Bamboo House (@camayabali) által megosztott bejegyzés, Jan 12., 2020, időpont: 8:04 (PST időzóna szerint)"
Hungary,2020-01-20,24.hu,https://24.hu/belfold/2020/01/20/illegalis-szallas-budapest-zughotel-adocsalas/,"Ellepték az adócsaló szállások Budapestet, a fideszes zughotel csak a jéghegy csúcsa","Számos olyan belvárosi szálláshelyet találtunk, amely minden jel szerint engedély nélkül működik. A jelenség komoly, tízmilliós adókieséssel járhat a belső kerületekben.					
December közepén írtunk a Nógrád megyei fideszes országgyűlési képviselő, Becsó Zsolt Nagymező utcában található szálláskomplexumáról, amely bár hotelként hirdette magát, a helyi önkormányzattól korábban még csak engedélyt sem kért az üzleti tevékenységhez. (Becsó cikkünk megjelenése után kilépett a szállást üzemeltető cégből.) Azóta több szállásadóval és szakmabelivel beszéltünk, és ezt némi utánajárással kiegészítve arra jutottunk, hogy a Nagymező utcai zughotel egyáltalán nem elszigetelt jelenség.
Némi kereséssel ugyanis több tucat hasonló, azaz be nem jelentett apartmant, hostelt, illetve lakást találtunk a Nagykörút által érintett kerületekben, amelyek a fideszes politikus cégéhez hasonlóan megspórolhatták a regisztrációt. Ez pedig nemcsak adminisztratív okokból kifogásolható, hanem azért is, mert ezek a vállalkozások a négyszázalékos idegenforgalmi adót (ifa) bizonyosan nem fizetik be az önkormányzatnak. Amelyek így összességében minimum tízmilliós nagyságrendű, jogos bevételüktől esnek el az adócsaló ügyeskedők miatt, miközben az idegenforgalmi adó csak egy lehet az elbliccelt kötelességek közül.
Fotó: Ivándi-Szabó Balázs / 24.hu
Mit kell fizetni a szálláshelyek után?
Ha valaki magánszemélyként ad ki szállást, úgy be kell fizetnie a NAV-nak egy 38 ezer forintos szja-alapot, az önkormányzat számára pedig a négyszázalékos ifát és egy négyzetméterre számított építményadót. Ha cégként üzemelteti valaki a szállást, annak 2019 végéig 18 százalékos áfával, valamint a négyszázalékos ifával, építményadóval, helyi iparűzési adóval kellett számolnia a különböző adminisztratív terheken túl. Január 1-jével az áfakulcs 5 százalékra csökkent, igaz, behoztak mellé egy négyszázalékos turisztikai hozzájárulási díjat, amelyet a magánszemélyeknek is fizetniük kell. Ezentúl vannak helyi sajátosságok, például a VI. kerületben külön kell váltani parkolóhelyet is tavaly óta, ez hatmillió forint is lehet egyes részeken.
A be nem jelentett szállások kiszűréséhez pofonegyszerű módszert választottunk, két adatbázist vetettünk össze. Először a nagy szálláskereső oldalak közül a belső pesti kerületekre háromezer szállást feldobó booking.com nyilvántartásából indultunk ki. Azért ebből, mert az Airbnb-vel ellentétben pontos címet is közölnek az ingatlan fotói és leírása mellé. Azaz pontosan tudni lehet, hol van a kiadásra kínált ingatlan. Aztán fogtuk a címet, és lekerestük a kerület szálláshely-nyilvántartó oldalán. (Az V. kerület esetében itt, a VI. kerület esetében itt, a VIII. kerület esetében pedig itt tettük meg ezt. Ilyen jól kereshető adatbázist a VII. kerületre nem találtunk, ami azért sajnálatos, mert a booking.com adatai szerint itt van a legtöbb kiadásra kínált szállás.)
A következő eredményre juthattunk:
A megadott ingatlanban volt bejegyzett szálláshely az önkormányzat által nyilvántartott listán. Ezentúl a booking.com-on megadott szálláshely neve, sőt az emelet és az ajtószám is megegyezett a hivatalos adatokkal.
A megadott ingatlanban volt bejegyzett szálláshely, de nem annyi ággyal, nem azon a néven, esetleg nem azon az emeleten, ami a hivatalos adatbázisban szerepel.
A megadott ingatlanban volt bejegyzett szálláshely, de kevesebb, mint a booking.com-on. Például: a szálláshelykereső oldalon ugyanabban a házban van két kivehető lakás, ugyanakkor az önkormányzati nyilvántartásban csak egy regisztrált szállás szerepelt.
A címen egyáltalán nincs bejegyzett szálláshely az önkormányzat adatbázisában.
Ha szigorúan nézzük, akkor csak a legelső kategória makulátlanul tiszta, ennek dacára a második eseteitől is eltekintettünk a gyanús címek listázásakor. Ennek oka, hogy keresésünkben nem pontatlanul bejelentett helyszíneket akartuk kiszűrni, hanem azokat megtalálni, amelyek egyáltalán nincsenek bejelentve. (Az persze jelzésértékű, hogy a második kategóriába is sok tucatnyi esetet írtunk fel, amelyek között gyaníthatóan akadnak olyanok, amelyeknél nincs minden rendben.) A harmadik és főleg a negyedik kategória egyértelműen szabálytalanságra utal, és az utóbbiakból is több tucatot találtunk néhány órányi keresés során. Mivel a fenti módszertannal bárki összevetheti a meghirdetett és a nyilvántartásban szereplő szállások listáját, tételesen nem közöljük a címeket, hanem példákat hozunk, az utcák megnevezésével. 
V. kerület
A Vigyázó Ferenc utcára találni hirdetést a booking.com-on, de az nem szerepel a kerületi online nyilvántartásban. A Szemere utcában két olyan címet is találtunk, amely nincs ott a kerületi rendszerben, és találtunk ilyet a Kálmán Imre és a Falk Miksa utcában is. Temérdek ilyen szállást találni a Fővám téren, a Belgrád rakparton, a Képíró utcában, a Múzeum és a Károly körúton, valamint a Sas utcában.
Egyetlen regisztrált szálláshely van az említett keresőrendszerben, de két szállás is kiadó egy-egy Aulich, Akadémia és Stenidl Imre utcai ingatlanban.
Több mint egy tucat címet küldtünk el az önkormányzatnak, ahonnan azt a választ kaptuk, hogy kivizsgálják az eseteket.
VI. kerület
A Lovag, a Dessewffy, a Székely Bertalan, az Aradi utcában és a Bajcsy-Zsilinszky úton is több olyan szállást találtunk, amely nem szerepel az önkormányzat online rendszerében. Találtunk ilyen címet a Szinyei Merse, a Bajza, a Zichy Jenő és a Káldy Gyula utcában is.
A terézvárosi önkormányzat azt közölte a 24.hu-val, hogy a „kereskedelmi hatóság az utóbbi időszakban két szálláshelyet törölt a nyilvántartásból, illetve több esetben pénzbírságot szabott ki, több százezer forintos nagyságrendben.” A konkrét címekre vonatkozó kérdésünkre azt írták, hogy „a nyilvántartás naprakész, amennyiben pontos adatok birtokában azon nem találja meg a keresett szálláshelyet, akkor az nincs nyilvántartásba véve.”
Forrás: Google Maps
VIII. kerület
Több esetet küldtük el az összevetés alapján az önkormányzatnak, az pedig egy-egy József, Futó, Práter és Szentkirályi utcai címmel kapcsolatban igazolta vissza, hogy – noha a booking.com-on szerepel – nem regisztrált szálláshely.
Bár annak megállapítására, hogy az egyes kerületekben pontosan hol és mennyi be nem jelentett, azaz adóelkerülő szállás működik, nincs elég kapacitásunk és eszközünk, a néhány óra alatt kiszűrt címek mennyisége abba az irányba mutat, hogy a fideszes zughotel tényleg nem elszigetelt jelenség, és a pesti belváros komolyan fertőzött a nem regisztrált szálláshelyektől. 
Ráadásul a helyzet vélhetően rosszabb annál, amit keresésünk alapján érzékelünk. Pontos adatot átfogó (adó)hatósági vizsgálat hozhatna, ezért csak becsülni lehet, de egy lapunknak névtelenül nyilatkozó, legálisan szállásokat kiadó vállalkozó szerint a feketézők aránya 30-40 százalék is lehet Budapesten. Schumicky Balázs, a Magyar Apartmankiadók Egyesületének vezetője szerényebben saccol, tapasztalatai alapján ő „mindössze” 20 százalékra teszi ezt a számot. Elmondta:
Ez egy súlyos probléma, amióta az egyesület fennáll, azt akarja, hogy a hazai hatóságok határozottabban lépjenek fel az ügyben.
Hogyan lehetne fellépni ellenük?
Nekünk is az benyomásunk támadt, hogy akik felléphetnének a feketézők ellen, mintha nem törnék olyan nagyon magukat, és talán az engedély nélküli szálláshelyek ezért is hirdethetik magukat magabiztosan. Azt is el kell ismerni, hogy nem egyszerű hatékonyan fellépni az illegális szállások ellen. Ha például az illetékes önkormányzat vagy az adóhatóság úgy próbálná meg kiszűrni a hasonló szállásokat, ahogy mi tettük, jó eséllyel több falba is ütközne.
Pusztán a cím alapján nem lehet azonosítani, hogy pontosan melyik lakásról van szó a társasházon belül, mivel a szálláskereső oldalakon többségében nem szerepel ajtó, emelet, ahogy helyrajzi szám sem.
Nem lehet csak úgy bekopogtatni a legtöbb helyre, ahogy a Becsó-féle zughotelbe, ahol még recepció is volt.
De ha megtalálják is a lakást, további nehézség felvenni a kapcsolatot a tulajdonossal. A NAV érdeklődésünkre – az elmúlt években hányszor és mennyi bírságot szabtak ki hasonló ügyekben? – érdemben nem reagált, viszont azt írta, néhány éve olyan ezer Airbnb-ző szálláshely kapcsán indítottak projektet, amellyel az addig nem feltétlenül szabályosan működő szállásokat kifehérítették, és a „támogató eljárásokban csaknem  95 millió forint értékben módosították az érintettek a bevallott jövedelmi adataikat, amelyből több mint 15 millió forint személyi jövedelemadót érintett.”
Azaz a szankcionálás nem tűnik túl hatékony fellépésnek, ahogy egy kispesti, egészen kacifántos történet életszerűen mutatja be, hogy az önkormányzat bizonyos értelemben eszköztelen. Miközben azt is jelzi, hogy a nem legális szálláshelyek problémája nem csupán Budapest belső kerületeire korlátozódik. Épp ezért a szektor legális szereplői más irányú megközelítést javasolnak, szerintük 
el kéne érni, hogy a booking.com-on, valamint az Airbnb-n csak olyanok hirdethessenek, akik hivatalosan is regisztrálva vannak, magyarán rendelkeznek a szükséges engedélyekkel.
Nyilvántartó szerv lehet a már működő Nemzeti Turisztikai Adatszolgáltató Központ (NTAK); Schumicky Balázs szerint ha csak azok hirdethetnek, akik regisztráltak, „abban percben eltűnnek a feketézők, de legalábbis nagyon visszaesnek. Van erre nemzetközi példa.” Az önkormányzatokról szólva ugyanakkor arra hívta fel a figyelmet, hogy valójában minden adminisztrációs nehezítés „a fehérítés ellen hat, az olyanok is, mint a településképi eljárás, vagy a parkolóhely-megváltási díj. Általánosságban fontos lenne, hogy az állami szereplők ne a legálisan működő szálláshelyeket vegzálják, hanem az illegálisakat.”
A 24.hu úgy értesült, a Magyar Turisztikai Ügynökség épp ezen a „regisztrációs minimumon” dolgozik, és ebbe akarja bevonni az említett szálláskereső oldalakat is. Portálunk többször kereste az elmúlt hetekben ezzel kapcsolatban az ügynökséget, arról érdeklődve, valóban van-e ilyen terv, választ azonban nem kaptunk.
Pénzek, milliárdok, szobák
A KSH 2018-as adatai szerint Budapesten összesen 9 millió 31 ezer vendégéjszakát töltöttek el különböző kereskedelmi szálláshelyeken. Ennek eloszlásáról nincs adatunk, de ez alapján is állíthatjuk, hogy a szálláshelyek működtetőihez érkező bevétel százmilliárdos nagyságrendű. Érdekes szempont innen nézve, hogy mennyiért lehet Budapest legbelső részén, a Deák Ferenc tér környékén értékesíteni egy szobát vagy lakást. A 24.hu piaci forrásai szerint egy kétszemélyes szoba úgy hárommilliót, egy négyszemélyes négymilliót, egy kétszemélyes lakás négy és fél milliót, egy négyszemélyes lakás közel ötmilliót, (két hálószobával hat és félmilliót), egy hatszemélyes lakás három hálószobával pedig kilenc és félmillió forintot hozhat évente a szükséges és sikeres bejáratás után. Lefordítva: ha csak egy kétszemélyes szobát nézünk, úgy az elbliccelt idegenforgalmi adó évi 120 ezer forint lehet.
Kiemelt kép: Ivándi-Szabó Balázs / 24.hu"
Hungary,2020-01-09,24.hu,https://24.hu/belfold/2020/01/09/meghalt-zongoramuvesz-ujlipotvaros-rendorseg/,Bűncselekmény gyanúja merült fel az Újlipótvárosban meghalt orosz zongoraművész ügyében,"A BRFK először hatósági eljárás keretében vizsgálta az Újlipótvárosban meghalt orosz zongoraművész esetét, most viszont az Indexszel közölték: az eljárás alatt bűncselekmény gyanúja merült fel, és 2019. december 30-án
foglalkozás körében elkövetett halált okozó gondatlan veszélyeztetés gyanúja miatt indítottak nyomozást. 
Ahogy arról korábban beszámoltunk, december 22-én holtan találták a 27 éves Elina Valijeva baskírföldi zongoraművészt egy újlipótvárosi hostelben. A zongorista feltehetően gázmérgezés áldozata lett.
A rendőrség a gázkészülékeket lezáratta, és leköttette a rendszerről. A lap megkeresésére azt is elmondták, még nem hallgattak ki senkit gyanúsítottként, de szakértőt már kirendeltek.
Az Index több forrásból úgy értesült, hogy a zongoraművész és kísérője Airbnb-n keresztül bérelte ki a budapesti lakást. Kísérőjét mérgezés miatt kórházban ápolták, állapota súlyos volt, de nem életveszélyes."
Hungary,2019-10-28,24.hu,https://24.hu/fn/gazdasag/2019/10/28/airbnb-budapest-no-forgalom/,Őrült tempóban nőtt az Airbnb forgalma Budapesten,"Az Airbnb aktivitása 2017-hez hasonlóan 2018-ban is jelentős növekedést mutatott, 25 százalékkal növekedett a vendégéjszakák száma, ami 2018 végére meghaladta a 1,8 milliót. Ezzel 2016-hoz képest mintegy 70 százalékkal növekedett az Airbnb-szálláshelyen eltöltött vendégéjszakák száma, derül ki a Colliers International és a Hotelschool The Hague friss, Budapestre vonatkozó Airbnb elemzéséből.
A kutatás szerint az Airbnb piaci részesedése az eltöltött vendégéjszakákra vonatkozóan 2018 végére már elérte a 20 százalékot, így a már eleve magas piaci részesedését tovább tudta növelni tavaly. Vagyis az elmúlt évek belvárosi kerületekre vonatkozó szabályozó rendeletei egyelőre nem tudták visszaszorítani az Airbnb terjeszkedését Budapesten.
Az Airbnb-foglalások erősen a belvárosi kerületekre fókuszáltak 2018-ban is, mivel a V., VI., VII. kerületben történt a budapesti foglalások 69 százaléka. Ezeken a területeken a szobaárak általában magasabb árszintet képviselnek összehasonlítva a kevésbé népszerű kerületekkel, azonban a mért átlagár nem tudott tovább emelkedni 2018-ban.
Kiemelt kép: Mohos Márton / 24.hu"
Hungary,2019-12-13,24.hu,https://24.hu/elet-stilus/2019/12/13/igy-epits-startupot-tippek-elsokezbol-x/,Így építs startupot! – Tippek elsőkézből (x),"Egyedül vagy társsal induljon, hogyan alakítsa ki a csapatot, mire számítson a befektetőktől – számos olyan kérdéssel szembesülnek a startupperek, amelyek, illetve a rájuk adott válaszok alapjaiban határozzák meg, hogy sikeres lesz-e a vállalkozásuk. Az UNIQA Money Lounge rendezvénysorozatának negyedik eseményén elsőkézből, a startup építést már eredményesen megvalósító, illetve a folyamatban benne lévő emberektől kaphattak tippeket az érdeklődők arra, hogy érdemes csinálni.
 
Kell egy jó társ
Egyedül vagy társsal, esetleg társakkal érdemes nekivágni? Ha Szőke Mártonra, a több próbálkozás után igazán komoly sikert az IndexTools-szal elérő vállalkozóra hallgatnak a startupperek, akkor bizony nem egyedül indulnak el az úton. Sőt, a cégét a Yahoo-nak értékesítő, jelenleg befektetésekkel foglalkozó Szőke Márton szerint nem is egyszerűen egy társalapítóra van szükség, hanem egy igazi társra, akivel minden álarcot ledobva, teljesen őszintén lehet átbeszélni a dolgokat, meg lehet osztani vele olyan problémákat, amiket másokkal nem. Emellett azért is jól jön a vállalkozásban egy társ, hogy megmaradjon az egyensúly, a cégalapítóból ne váljon szélsőséges vezető – például olyan, aki mindenkinél mindent jobban tud, vagy esetleg „ultra-demokrata”, aki egyáltalán nem hoz döntést a munkatársak megkérdezése nélkül.
Nem szégyen tanácsot kérni
Ha esetleg mégis egyedül vág bele valaki a világ megváltásába egy startup élén, akkor is érdemes olyan személyiségeket keresni, akiktől tanulhat, akikre fel tud nézni. André Francois, aki a Happy at Work nevű startup alapítójaként maga is testközelből tapasztalja, hogy milyen kihívásokkal kell megküzdeni, az UNIQA Money Lounge-on elárulta, hogy neki több mentora is van, akikkel a fontosabb döntések előtt konzultálhat.
Nem csak gyönyörködtet, hasznos is a sokszínűség
Kutatások is bebizonyították, de André Francois szerint is érdemes úgy összeállítani a csapatot, hogy a szakértelem mellett arra is figyeljenek a startupperek, hogy mind kor, mind nemek, mind a kultúra vonatkozásában minél színesebb legyen a társaság. Ez új nézőpontokat, inspiráló vitákat és összességében sokkal jobb működést hozhat – persze csak akkor, ha sikerül megfelelően kezelni a sokszínűséget.
Kulturális kihívások 
Abban, hogy mennyire sikerült sokszínű csapatot kialakítani az alapítók szándékai mellett persze az is fontos szerepet játszik, hogy milyen a vállalati kultúrája az adott startupnak. Azt pedig, hogy milyen kultúrával lehet sikeres egy vállalkozás alapvetően meghatározza, hogy egyáltalán hol működik. Komár Zita, a Budapesti Corvinus Egyetem Marketing és Média Intézetének munkatársa arra hívta fel a figyelmet, hogy a vállalaton belüli kommunikáció sokszor azon bukik el, vagy attól lesz sikeres, hogyan kezeljük a kulturális kérdést. Érdemes alaposabban megismerkedniük a startuppereknek is a kulturális dimenziókkal – amelyeket Komár Zita Geert Hofstede holland szociálpszichológus kutatásai alapján ismertetett – és azzal, hogy az egyes országokban ezek közül melyek érvényesülnek erősebben, hiszen ehhez kell alkalmazkodniuk a cégeknek is, különben elbuknak.
A vállalati kultúra szempontjából igazán speciális helyzetben van az UNIQA, hiszen egyszerre van jelen a nagy, globális cégekre jellemző mentalitás és a CHERRISK révén a startupos hangulat. Kurtisz Krisztián, a két cég ügyvezetője saját tapasztalatairól beszámolva is hangsúlyozta, mennyire fontos az alkalmazkodás más országok kultúrájához, amikor a határon túli terjeszkedés kerül terítékre. A CHERRISKkel külföldön is el akarnak indulni, és már a jogi előkészítés során, a kinti jogi céggel folytatott kommunikációs is teljesen más volt, mint Magyarországon. A kinti csapatokkal történő kapcsolattartás során erre fokozottan kell figyelni a cégvezető közlése szerint, nehogy elveszítsék a már megtalált tehetségeket.
Nem feltétlenül kell a briliáns ötlet
Bár sokan úgy gondolhatják, hogy csak akkor tud igazán befutni egy startup, ha valami brilián ötlettel áll elő, ez egyáltalán nincs így. Elég csak arra gondolni, hogy mennyi könyvesbolt volt már az Amazon előtt is, mennyi videó- és DVD-kölcsönző működött a Netflix előtt, és persze a taxik sem az Uberrel jelentek meg, ahogyan azt sem az Airbnb találta ki, hogy magánszemélyek kiadják a lakásaikat. A lényeg Szőke Márton szerint, hogy olyan problémát kell találni, ami valós, meg lehet oldani és még tíz év múlva is lehet majd keresni ezzel – és természetesen arról sem szabad megfeledkezni, hogy a siker érdekében kőkeményen kell dolgozni.
A befektető nem megváltó 
Fontos mérföldkő egy startup életében, amikor eljut oda, hogy végre a befektetők is felfigyeljenek rá és jöhet a tőkebevonás. Ezzel kapcsolatban ugyanakkor nem szabad megfeledkezni arról, hogy bár bizonyos esetekben a kapcsolatrendszerével, üzleti ismereteivel a befektető is segítheti a vállalkozást, azért elsősorban a pénzt adja. Szőke Márton szerint nem szabad abba a tévhitbe ringatniuk magukat a startuppereknek, hogy vele megoldódnak a problémák, a kihívásokat továbbra is a vállalkozóknak kell legyőzniük."
Hungary,2019-12-13,24.hu,https://24.hu/belfold/2019/12/13/szalloda-belvaros-becso-zsolt-fidesz-parlamenti-kepviselo-engedely/,"Belvárosi szállodája van a fideszes Becsó Zsoltnak, de engedélye nincs hozzá","Évek óta működhet feketén a Nagymező utca 66. szám alatt a kormánypárti képviselő cégének tulajdonában lévő apartmanhotel. A szálloda azzal védekezik, hogy csupán próbaüzem zajlik. Na de két éve? A terézvárosi önkormányzat – lapunk érdeklődésére reagálva – máris lépett az ügyben.					
Egy üde színfolt Budapest közepén
– így hirdeti magát honlapján a Bp Design Hotel & Apartman (továbbiakban csak: BDHA), egy több szempontból is figyelemreméltó belvárosi szálláshely-komplexum.
Noha a VI. kerületi Nagymező utca 66. szám alatt lévő, a társasház különböző ingatlanjaiból kialakított szálloda különböző adatok szerint már évek óta működik, e tevékenység egészen most decemberig, tehát a 24.hu érdeklődéséig ismeretlen volt a kerületi jegyző előtt. Annak ellenére, hogy a legális működéshez szükséges kereskedelmi engedélyt neki kellene kiadnia, csakhogy ilyet a szállodát működtető vállalkozás nem kért korábban.
A cég egyébként az az Ublot Kft., amelynek egyik tulajdonosa a Fidesz Nógrád megyei országgyűlési képviselője, Becsó Zsolt.
Hogy találtuk meg?
A trafikos barát
Az Ublot Kft. másik tulajdonosa Molnár Arnold, Becsó Zsolt barátja. Molnár környezete a korábbi trafikújraosztás komoly nyertese: felesége, édesanyja, két lánya, míg egyik lányának a barátja anno tucatnyi trafikengedélyt nyert el Salgótarjánban. Az Ublotról azonban nem mondhatni, hogy nagyon hasítana: 2017-ben mindössze hárommilliós bevétel mellett mínusz 14,8 milliós eredményt produkált, míg a tavalyi 86 milliós bevétel mellett már 13 milliós pozitív eredménnyel zárt.
Még ősszel adta fel azt az online álláshirdetést az Ublot Kft., amely szerint a „belvárosi, családias hangulatú, boutique szálloda recepciós munkatársat” keresett „versenyképes fizetésért, 12 órás munkakörben”. Az Ublot, a legutóbbi vagyonnyilatkozata alapján Becsó Zsolt 50 százalékos tulajdonában áll, és mivel tudomásunk szerint a fideszes politikus eddig nem rendelkezett belvárosi hotellel, felhívtuk a megadott telefonszámot. Itt aztán hamar megtudtuk, hogy a Nagymező utca 66. szám alatt található a szálló. A Google utcaképe szerint a BDHA már 2018 júniusában is tárt karokkal várta a vendégeket.
Az ezután beazonosított földhivatali tulajdonlapokból az derült ki, hogy az Ublot 2016-ban szépen bevásárolta magát az említett társasházba. Abban az évben 
egy földszinti, 47 négyzetméteres lakást,
egy első emeleti, 92 négyzetméteres lakást,
egy második emeleti, 92 négyzetméteres lakást,
valamint egy földszinti, 324 négyzetméteres üzlethelyiséget vásárolt a Becsó Zsolt tulajdonában álló cég mindössze pár hónap leforgása alatt. Ez összesen több mint 550 négyzetméternyi ingatlan a Nagymező utca 66 szám alatt.
Ezek mellett a tulajdoni lapokon előbb egy 302 milliós OTP-s jelzálog szerepelt, majd miután ezt törölték, egy 125 milliós FHB-s jelzálog jelent meg 2017-ben.
Helyszíni szemle
A Nagymező utca 66. szám bejáratán jelenleg több tábla is jelzi a hotel működését, odabenn pedig az derül ki, hogy az első és második emeleti lakásokból két-két apartmant alakítottak ki, míg a földszinten egy hatalmas recepció működik.
Fotó: Ivándi-Szabó Balázs / 24.hu
Uniós pénz saját házra
Tavaly írta meg a Hvg.hu, hogy Hollókőn Becsó Zsolt és testvére, Becsó Károly vállalkozása 34 millió forintnyi uniós támogatásból nem vendégházat, hanem egy saját használatú ingatlant épített. Becsóék hollókői jelenlétéről először az Átlátszó számolt be. Azt pedig a Direkt36 írta meg, hogy több tízmilliót kapott az államtól Becsó Zsolt, de a vagyonnyilatkozatában ez nincs benne.
Az egyik szálláskínáló oldal adatai szerint a BDHA összesen 16 szobával és 34 férőhellyel rendelkezik, saját honlapjuk szerint a szálláshoz reggelit, sőt, reptéri ingyen taxit is biztosítanak a nonstop recepció és takarítás mellett. Egy kétszemélyes szoba 15–25 ezer forintba kerül éjszakánként, ami a belvárosi fekvést tekintve igen jutányos árnak számít. A recepción érdeklődtünk, hogy a szálláshelyet miként definiálják, mire egyértelmű választ kaptunk:
ez egy szálloda.
A Whois.domaintools.com adatai szerint a BDHA honlapját még 2017 júliusában jegyezték be, csaknem két és fél évvel ezelőtt, miközben a Booking.com azt írja, hogy a szállodában 2017 áprilisa óta lehet szállást foglalni. A Booking.com-ra feltöltött értékelések közül vannak 2018 januárjából származók is, míg 2018 őszén maga a szálloda fűz kommentet egy anyagi jellegű probléma miatt panaszkodó olasz vendég bejegyzéséhez. Annak, hogy látványos nyoma van a BDHA működésének azért van jelentősége, mert a 24.hu-nak a szálloda kapcsán nyilatkozó M. Zoltán – aki az Opten adatai szerint nem tulajdonostárs, de nem is cégvezető – azt állította, hogy jelenleg nem üzemel a szálloda, hanem „próbaüzem” zajlik. Ez viszont teljesen ellentmond az általunk tapasztaltaknak, valamint a recepcióstól megtudott információknak, illetve a szálloda különböző online visszajelzéseinek.
Fotó: Ivándi-Szabó Balázs / 24.hu
Engedély? Az nincs 
M. Zoltán azért is vethette be a próbaüzem kifejezést, mert az Ublot Kft.-nek egyszerűen nincs működési engedélye – erről a terézvárosi önkormányzat tájékoztatta a 24.hu-t. (Hogy mely vállalkozásoknak van engedélyük, mind cím, mind név alapján kereshető ezen a honlapon, de itt nem szerepel az Ublot, és a Nagymező 66. szám alatt sem jelentett be senki szálláshellyel összefüggő vállalkozást.) M. Zoltán azt elismerte, hogy a szálloda tulajdonosa az Ublot Kft., jóllehet, a szálloda honlapján semmi nem utal a tulajdonos kilétére.
Visszhangok
Mónika: „Makulátlan tisztaság, igényes, kényelmes berendezés, ajándék üveg bor :) rugalmas reggeli szervírozás, és fantasztikus elhelyezkedés.” Arnold: „Központi elhelyezkedés, kedves személyzet, kényelmes szoba.” Attila: „Nagyszerű elhelyezkedés, jól berendezett apartman. Kényelem, klíma és kényelmes nagy ágy.” Forrás: Booking.com
Mindezek alapján állíthatjuk, hogy a Becsó Zsolt tulajdonában álló cég engedély nélkül működtet szállodát Budapesten. (A NAV nem adott felvilágosítást arról, hogy a Nagymező 66.-ból jelentettek-e be szállodai tevékenységet, kérdésünkkel a kerületi jegyzőhöz irányítottak. Ahol – mint írtuk – nem tudnak ilyen működésről. Szállodaüzemeltetéshez kell továbbá NÉBIH- és ÁNTSZ-engedély is.)
A VI. kerületben (de máshol is) még az Airbnb-t is be kell jelenteni, nemcsak a szállodaszolgáltatást. Sőt, még az előbbihez is sok mindent kell igazolni, ahhoz pedig, hogy valami szállodának minősüljön, komoly feltételrendszere van a területet szabályozó 2009-es jogszabály szerint.
A kerület azt is jelezte a 24.hu-nak, hogy vizsgálatot indít az ügyben. Ez pedig zárulhat figyelmeztetéssel, pénzbüntetéssel, de akár bezáratással is, sőt, a fogyasztóvédelem is elmarasztalhatja a céget vásárlói megtévesztés miatt.
Az ügyben megkerestük Becsó Zsoltot, ám ő nem reagált kérdéseinkre.
Közvetlenül cikkünk megjelenése előtt váratlan fordulat történt: egy újabb levelet kaptunk a terézvárosi hivataltól, ebben azt írták, hogy december 11-én, szerdán már helyszíni szemlét is tartottak a Nagymező utca 66.-ban. Ennek során kiderült, hogy nemcsak kereskedelmi engedélye nem volt a vállalkozásnak, de a földszinti recepciót is magában foglaló külön épületszárny még a szükséges településképi engedéllyel se rendelkezett. 
A hatóság munkatársai a fentiek alapján az üzemeltetőnek azonnali hatállyal megtiltották a panzió működtetését, és a jogszabály által biztosított szankciókkal élni fognak
– olvasható az önkormányzat levelében. Hozzátették: az illegálisan üzemelő helyek kiszűrésére a hivatalnak nincs megfelelő apparátusa. „A nyilvánosság segít nekünk az illegális tevékenység visszaszorításában” – zárul a levél.
Kiemelt kép: Ivándi-Szabó Balázs / 24.hu"
Hungary,2019-11-25,24.hu,https://24.hu/kultura/2019/11/25/bulinegyed-hetedik-kerulet-erzsebetvaros/,"Éjféli zár egyelőre nem lesz a bulinegyedben, de szigorodik a rendszer","A hetedik kerületi képviselő-testület november 25-én egy rendkívüli ülésen a bulinegyed sorsáról is döntött. Nem lesz januárban éjféli zár, de egy objektív kritériumrendszert dolgoznak ki, hogyan változzon a nyitva tartás a jövőben.					
Több mint két éve, hogy a sajtó komolyabban a foglalkozik a bulinegyed problémáival, és a lakosság aktívabb része az önkormányzattal hadakozik, hogy a szórakozóhelyek okozta károk enyhüljenek, sőt, ha lehet, éjfélkor zárjanak be. 2017 októberében az önkormányzat a saját bérleményeinél szigorított: önkormányzati tulajdonú üzlethelyiségeket nem adnak ki kocsmának, és a korábban bérbe adott helyiségek funkcióváltását sem támogatják. Az éjféli zár kérdésére azonban nem találtak konkrét megoldást, és Vattamány Zsolt volt polgármester egy népszavazással igyekezett minden oldalnak kedvezni, de a voksolás érvénytelen lett. Alábbi cikkünkben pontokba is szedtük, mi történt eddig a bulinegyedben.
Az októberi önkormányzati választások után a DK-s Niedermüller Péter ült a polgármesteri székbe, és az a Garai Dóra is bejutott a képviselő testületbe, aki az Élhető Erzsébetváros Facebook-csoportból kinőtt civil szervezet színeiben indult. Garaiék mindig is határozottan kiálltak az éjféli zár mellett, és a választások után nem sokkal már be is adtak egy előterjesztést, ami a 2013-ban hozott rendeletet módosítaná. Ez a rendelet (pontosabban a 2. számú melléklete) tette lehetővé, hogy a ma bulinegyedként ismert környéken, a Károly körút, a Király utca, az Erzsébet körút páratlan oldala és a Rákóczi út által határolt területen nyitva maradhassanak reggelig a szórakozóhelyek. Garai Dóra ezt módosítaná, és szeretné, ha 2020. január elsejétől élne az éjféli zár. Ezt a testület végül leszavazta.
Az Élhető Erzsébetváros Egyesületének tagjával két évvel ezelőtt interjúztunk is, Garai akkor is hangsúlyozta, hogy a vendéglátóhelyeken van a sor, és nem nekik, a civileknek kéne engedniük.
A november 25-i rendkívüli ülésen egy másik előterjesztés is foglalkozott a témával, ezt viszont el is fogadta a testület. Ez is sürgetné a megoldást, támogatja az éjféli zárórát, ám nem egyből égetné fel a bulinegyedet. 
A megszavazott tervezet a következő hónapokban egy szakmai bizottságot állít fel az önkormányzati képviselők (hárman Belső-Erzsébetvárosból), a rendőrség, a biztonsági szolgálatok, a civil szervezetek, illetve a vendéglátóhelyek üzemeltetőinek bevonásával. Egy objektív kritériumrendszert hoznak létre, amely a jövőben szabályozhatja, ki meddig tarthat nyitva. 
Ezen kívül évi egymilliárd forintos támogatást kérnek a kormánytól, amely a turizmus után hagyott romokat hivatott orvosolni és a lakók életkörülményeit javítaná. A Niedermüller által benyújtott javaslat alapján továbbá a rövidtávú szálláskiadás, azaz az Airbnb szabályozása miatt is egyeztetést terveznek a kormánnyal.
Ahogy legutóbb, még a népszavazást megelőző ülésen, úgy most is heves vita alakult ki a bulinegyedről a képviselők és a lakók között. A helyiek egy részének elfogyott a türelme, mások meg örülnek, hogy legalább van hova kimozdulni. Még akkor is, ha a mostani állapot tarthatatlan – a hétfői ülésen azonban még nem történt érdemi változás.
A következő lépés, hogy február 28-ig feláll a bizottság, hogy március-április környékén már életbe léphessen az éjfeles záróra azoknak, akik nem felelnek meg az új kritériumoknak. 
Garai Dóra később a következőképpen értékelte a döntést a 24.hu-nak:
„A most elfogadott javaslat minimum négy hónap további szenvedés a lakóknak és további milliárdos bevétel a vendéglátóhelyek tulajdonosainak. A lakosság kérését, hogy január elsejétől töröljék el a diszkrimináló rendelet mellékletét a testület félresöpörte, pedig a polgármester és koalíciós partnereinek határozott választási ígérete így szólt: „első dolgom lesz bevezetni az éjféli zárórát, visszavonni a rendelet problémás mellékletét, és ezzel párhuzamosan konzultációt kezdeményezni.” A sorrend a lakosság szemszögéből nem elhanyagolható.
A civil képviselő fél, hogy egyszemélyi döntés lesz a vége, és a lakók nem kapnak elég teret. Szerinte a bulinegyedet nem is tárgyalták volna hétfőn, ha ő nem hozza fel, és végül a beadványát levették a napirendről, hogy a kritériumrendszer ötlete állhasson fel.
Az ülésen Niedermüller Péter hangsúlyozta, hogy választási ígéretéhez híven rendezné a helyzetet, és Facebookon foglalta össze, hogy „a bulinegyedet nem tiltani, nem bezárni kell, hanem okos, konszenzuson alapuló megoldást kell találni.”
﻿
Kiemelt kép: Farkas Norbert /24.hu"
Hungary,2019-09-17,24.hu,https://24.hu/kultura/2019/09/17/downton-abbey-kastely-airbnb/,Költözzön be a Downton Abbey kastélyába!,"Néhány nappal ezelőtt mutatták be a Downton Abbey című sorozat filmbeli folytatását, mi itt írtunk róla, hogy tetszett. Az Airbnb valószínűleg ezt akarta meglovagolni, és két rajongónak lehetőséget biztosít arra, hogy eltöltsön egy éjszakát a sorozatból ismert Highclere kastélyban.
Emellett a két szerencsés találkozhat Carnarvon gróffal és grófnéval, akikkel koktélt szürcsölhet és előkelő vacsorán vehet részt, mindezt úgy, hogy bármikor a rendelkezésükre áll egy-egy komornyik. Míg a kastély hatalmas parkjára néző, előkelő hálószobában sampon és hajszárító is található, az Airbnb felhívja rá a figyelmet, hogy wifi és TV nincsen.
A jelentkezés október 1-jén indul, a rajongóknak pedig meg kell mutatniuk, mennyire szenvedélyesen odavannak Downton Abbeyért.
(Guardian)
Kiemelt kép: ARCHIVES DU 7EME ART / PHOTO12"
Hungary,2019-11-08,24.hu,https://24.hu/belfold/2019/11/08/belvaros-rogan-tutto-baloldal-leisztinger-mutyi-valasztas-bukas/,A botrányoktól hemzsegő Belváros a Fidesz helyett újra az ellenzéket fejezte le,"Szimbolikus győzelmet arathatott volna az ellenzék, ehhez képest csak a sima vereség jött össze a Belvárosban az önkormányzati választáson. Egyetlen előző ciklusbeli képviselő se került be az új közgyűlésbe, ahol most újoncok fognak szembenézni a dörzsölt és mutyiktól hemzsegő fideszes gépezettel. Miért történt ez így?					
Narancssárga szigetként maradt meg Budapest közepén fideszes kerületnek a Belváros, hogy most már minden oldalról ellenzéki többségű önkormányzatok vegyék körbe. Északról a régóta baloldali fellegvárnak számító XIII., majd az óramutatójárásának megfelelően az eddigi fideszes helyett ellenzéki vezetőt választó VI., VII., VIII. és IX., a Duna túloldalán pedig az I. és a II. kerület öleli körbe a kormánypárti többségű V. kerületet. A végeredményt tekintve a többi belső városrészhez képest gyenge ellenzéki szereplésen túl akad még egy unikális körülmény:
a belvárosi lesz az egyetlen képviselő-testület Budapesten, amelyben csupa olyan ellenzéki néz majd szembe a fideszes többséggel, aki az előző öt évben nem volt képviselő.
Hiába, hogy az V. kerületben az elmúlt években folyamatosan kerültek elő a zűrösebbnél zűrösebb ügyek, egyetlen ellenzéki politikusnak sem sikerült „felépítenie” magát annyira, hogy újrázni tudjon. Ráadásul a most bejutott öt ellenzéki képviselőből négyen teljesen újoncok a képviselői munkában.
A módszer
Leegyszerűsítve így néz ki – a mai napig – a belvárosi ingatlanértékesítési gyakorlat:
 
bérlés,
az ezt követő értékbecslés a kerületi ingatlanárak alá lövi be az árat,
amiből a bérlés után jár még 30 százalékos kedvezmény.
Az egyetlen képviselő, akinek van tapasztalata, a kerületi politika jelenleg legerősebb embere, az MSZP-s Kovács Alex Gábor. Az ő neve viszont leginkább azért csenghet ismerősen, mert ő az egyik olyan szocialista képviselő, aki még Rogán Antal vezetése alatt kedvezményes áron jutott önkormányzati ingatlanhoz 2008-ban. Az ingatlanügyek amúgy is a belvárosi baloldal gyengéi: amikor az Index 2015 elején, arra kereste a választ, hogyan lehetséges, hogy Rogánék a helyi ellenzék szeme előtt rendeztek kiárusítást a kerületi ingatlanvagyonból, kiderült, hogy az önkormányzat balliberális képviselői is megszavazták azt a rendeletet, amely lehetővé tette a nyomott árú (négyzetméterenként 150-200 ezer forintos) értékesítést – hogy aztán nekik is jusson néhány lakás. A testületbe visszatérő Kovács az ingatlanügyekről általánosságban azt mondta: minden „olyan belvárosi ingatlanértékesítést leszavazott, illetve nyilvánosságra hozott az MSZP-frakció 2010 és 2014 között, amely esetében tudomásunkra jutott, hogy felmerülhet a közérdek sérelme.” 
De nézhetjük onnan is a Belváros-sztorit, hogy egy fideszes erős ember számára milyen súlyos következménnyel járhat elveszteni a politikai hátországot – vegyük példaként Lázár Jánost és Hódmezővásárhelyt. Emiatt is érdemes közelebbről megnézni, hogy miért nem sikerült Rogán Antal korábbi kerületét bevennie az ellenzéknek, és milyen okai lehetnek ennek. Az őszi kampánnyal kezdünk, ahol ismét egy MSZP-s politikusnak, a polgármesterjelölt Tüttő Katának kellett magyarázkodnia – újfent egy ingatlan miatt.
Nem helyi jelölt
A kutya nem gondolta a nemcsak az MSZP-ben, de az egész ellenzéki oldalon, hogy Katának reális esélye lehet. Ahogy Pikóról sem vagy V. Naszályiról, hogy polgármesterek lesznek. Ezekben a kerületekben józanul nézve nem voltak komolyan vehető győzelmi esélyeink, így aztán beáraztuk őket vesztes körzeteknek, utóbb kiderült, hogy elhamarkodottan
– kezdi szocialista forrásunk.
Pedig a Belvárosban voltak biztató jelek. Nemcsak a városvezetés megannyi korrupciógyanús ügylete adhatott volna talajt a győzelemhez, de a 2018-as parlamenti választás eredménye is. Az LMP-s Csárdi Antal az V. kerület szavazóköreinek többségében (összesen majd 700 szavazattal) fölénybe került a fideszes Hollik Istvánnal szemben. Az amúgy ferencvárosi Csárdi a belvárosi szavazókörökben közel 7600 szavazatot kapott, Tüttő most messze elmaradt ettől. Az önkormányzati választáson alacsonyabb részvétel ezt részben persze magyarázza, de beszédes az is, hogy miközben összesen csaknem 4600 szavazatot kaptak az ellenzék belvárosi képviselőjelöltjei, addig Tüttő 4410 voksot hozott. Azaz még az ellenzéki szavazók közül se látta mindenki alkalmas jelöltnek őt. Ez annyiban érthető, hogy a szocialista politikus 2014 és 2019 közt a Hegyvidéken volt önkormányzati képviselő, azaz Pikó Andrástól vagy V. Naszályi Mártától eltérően egy olyan jelöltet küldött harcba az ellenzék, akinek alig volt ismertsége helyben.
Tüttő Kata és Horváth Csaba Karácsony Gergely kampánynyitó rendezvényén. Fotó: Ivándi-Szabó Balázs / 24.hu
A Leisztinger-faktor 
A nem különösebben előnyös alaphelyzetet csak fokozta, amikor a Magyar Narancs áprilisban megírta: Tüttő korábbi élettársa, Leisztinger Tamás vállalkozó jellegzetesen V. kerületi ingatlanmutyiba keveredett, mégpedig egy, a Rogán Antal bizalmasaként elhíresült Kertész Balázshoz köthető személlyel közös vállalkozás részeseként a Belgrád rakparton. (A cikk megjelenése után a Kertész-szál gyorsan kikerült a képből azzal, hogy az érintett kiszállt a cégből.) Mindez – még ha közvetlen köze nem volt is hozzá – kényszerhelyzetbe hozta Tüttőt, aki előbb azzal tartotta el magától az esetet, hogy már nem az élettársa a baloldaliként elkönyvelt oligarchának (gyermekei édesapjának), majd a választás előtt egy héttel mégis hosszan magyarázkodott az Indexnek, azt a benyomást keltve, hogy nem igazán érzékeli a helyzet fonákságát.
Nem merült fel, hogy Katát le kéne venni, vagy hogy más kerületbe kellene indulnia. Ez az MSZP kerülete lett, ez a közösség pedig nem érezte úgy, hogy ebben az ügyben Katának felelőssége lenne. A pártvezetése erősen vele volt, nem remegtek meg, miután elkezdtek erről cikkezni. Egy félreérthető helyzet áldozatának látták őt
– mondja forrásunk. Karácsony Gergely (akkor még csak főpolgármester-jelöltként) információink szerint utalt a Tüttő szerepének védhetetlenségére, de ez nem hatotta meg a szocialistákat. És Karácsony is későn kapcsolt, hiszen egy kiszivárgott hangfelvételen arról beszélt, nem tudott Leisztinger ügyeiről, pedig azok miatt az élettársi viszony szerinte sem erős ajánlólevél az V. kerületben Tüttőnek.
Tüttő Kata eleve a Fővárosi Közgyűlést célozta meg, kompenzációs listáról, ehhez azonban indulnia kellett valahol polgármesterjelöltként, méghozzá olyan helyen, ahol biztosra lehetett venni, hogy nem nyer
– magyarázza egy másik ellenzéki forrásunk. Tény, hogy Tüttő nemcsak bekerült a közgyűlésbe, de főpolgármester-helyettes is lett Karácsony győzelme után.
Szijjártó Péter külügyminiszter és Leisztinger Tamás, a DVTK többségi tulajdonosa kezet fog a DVTK Medical Center és birkózóterem átadóünnepségén Miskolcon. Fotó: Vajda János / MTI
A helyzetet árnyalja, hogy mellette nem is igen akadt kapacitálható jelölt a polgármesterjelölti posztra. Korábban az LMP ambicionálta volna, hogy ők állíthassanak ki indulót a Belvárosban, de az EP-választás számukra lesújtó eredménye után erre nem volt esélyük. A DK-nak pedig nincs erős beágyazottsága a kerületben, noha a májusi eredmények azt mutatták, erősek itt is. A legerősebb ellenzék párt amúgy a Momentum lett a tavasszal, és úgy tudjuk, felvetődött, hogy Fekete-Győr András pártelnöknek kellene az V. kerületben elindulnia. De ebből végül nem lett komoly szándék. 
Ez felért volna egy politikai öngyilkossággal. Még akkor is, ha valahogy nyert volna, agyonnyomják, akármekkora ambíciója van is egy fiatal városvezetőnek
– mondja a párthoz közeli forrásunk, aki az ingatlanügyekre és a befolyásos belvárosi vállalkozói körökre utalt.
Tüttővel viszont az ellenzéknek olyan jelöltet állított ki az ingatlanmuyti szinonimájává vált kerületben, akinek személyesen is volt magyarázkodni valója ebben az ügyben. A tálcán kínált slágertémát így aztán nem is erőltette a kampányában.
Az ingatlanügy olyan a Belvárosban, mint a parkolás Zuglóban és Ferencvárosban. Valahogy van fideszes és szocialista nyúlványa is
– állítja egy korábbi belvárosi képviselő, és tény, hogy a kedvezményes ingatlaneladás az MSZP-s Steiner Pál polgármesteri időszakában is gyakorlat volt egy korábbi rendelet alapján.
Fura nyilatkozatok
A belvárosi kampányt más jelöltek mozgásai, nyilatkozatai is zavarossá tették. A liberális Szabadai Viktor júliusban azzal a félreérthetetlenül a Tüttő-Leisztinger párosra utaló szöveggel jelentkezett be belvárosi polgármesterjelöltnek, hogy azok jelöltje akar lenni, akik „nem kérnek a belvárosi ingatlanmutyiban érdekelt szocialistákból és csatolt részeikből”, hogy aztán pár hét múlva már közösen mosolyogjon Tüttővel, megszerezve az egyik belvárosi körzet egyéni indulás jogát – és aztán végül alulmaradjon ott.
És ott volt még a kerület jobbikos politikusa, Losonczy Pál, aki szembemenve pártja együttműködő fővárosi stratégiájával, nemcsak hogy elindult a polgármester címért, de jobbikos jelölteket is állított a körzetekben ellenzéki alternatívaként. Emellett Losonczy az azonnali.hu-nak adott figyelemfelkeltő nyilatkozatot arról, hogy Karácsonnyal szemben ő Tarlós mellett tette le a voksát, sőt megjegyezte: „Esküszöm, hogy még Szentgyörgyvölgyi Pétert is jobban csípem, mint Karácsonyt, pláne mióta kezdi magáról ledobni a Rogán-vonalat.” Losonczy arról a fideszes belvárosi polgármesterről mondta ezt, aki polgármesterként 2014 után még a Rogán-érát is túlszárnyaló ingatlanértékesítési folyamatot vezényelt le, pozícióban hagyva a már említett Kertész Balázst, aki a belvárosi ingatlanügyek központi figurája volt.
Losonczy Pál. Fotó: Földi Imre / MTI
És amíg a Fidesz szinte minden választókörzetben olyan kipróbált jelöltet állított, akit a helyiek hosszú évek óta ismertek, addig az ellenzék többségében új, máshogy fogalmazva: ismeretlen arcokkal indult. Az előző ciklus négy képviselőjéből például csak egyetlen fért be az ellenzéki csapatba – és ő is az egyik „legfideszesebb” körzetet kapta meg, ahol ki is kapott. 
Jól alkudozó szocialisták
Az előző ciklus képviselőiből nem jutott be az új testületbe:
Csonka Krisztián LMP-s képviselő, aki úgy áll fel egy ciklus után, hogy több visszás esetet is feltárt, ő írt blogján a Leisztinger-ügyről is. Csonka a 2. számú körzetet kapta meg, a jobboldali kerületrészben kikapott Rubovszky Csillától. Végül külsős bizottsági tagságot kapott a Fővárosi Közgyűlésben.
Steiner Pál korábbi polgármester egyéni jelöltként sem indult el a választáson. Úgy értesültünk, hogy őt éppen korábbi pártfogoltja, az új kerületi elnök, Kovács Alex szorította ki, de Steiner nem akart az ügyről nyilatkozni, Kovács pedig diplomatikusan azt mondta a 24.hu-nak: „az ügy hátterében közös döntés áll, Steiner Pál pedig más feladatokat fog ellátni a közeljövőben.”
Juhász Péter, aki számos helyi ingatlanügyet feltárt, szintén nem indult a választáson, ahogy az a Nádas Ágnes sem, aki Juhász lemondása után került be a testületbe az azóta megszűnt Együtt színeiben.
És Losonczy Pál se lesz képviselő, akinek a különutas politika hozta el a nem várt távozást, polgármesterjelöltként 3,5 százalékot szerzett, és a Jobbik még a kompenzációs listáról sem tudott mandátumhoz jutni.
Őket fogja váltani a szocialista Kovács Alexen kívül négy újonc:
Berta Zsófia, az MSZP kreatív csoportjának korábbi vezetője,
Bródy Gábor vállalkozó, MSZP-s képviselő, aki korábban bizottsági tag volt a belvárosi önkormányzatban, és 2018-ban majdnem elindult az MSZP-elnöki címért, de aztán visszalépett.
Nagypál Anikó, aki évek óta a Demokratikus Koalíció központi csapatában dolgozott, a 1-es választókerület elnöke. Politológiát tanult.
Szigeti Flóra momentumos jogász.
A kerületi erőviszonyokról sokat elmond, hogy az MSZP mindhárom képviselő-jelöltjét bejuttatta a belvárosi testületbe, miközben a Momentum és a DK egy-egy helyéhez képest érdemes megnézni a májusi EP-választási eredményeket, eszerint a kerületben
a Momentum a legerősebb ellenzéki párt (20 százalék),
a DK a második (15 százalék),
és csak harmadik az MSZP (8,7 százalék).
Azaz a szocialisták megint feltűnően jól tárgyaltak, amihez kellett, hogy a DK-nak és a Momentumnak ne legyen erős kerületi beágyazottsága, és felsőbb akarat se arra, hogy a belvárosi viszonyokat bolygassák. A szocialisták pozícióját nemcsak alkudozási képességük, de az is erősítette, hogy nekik van a legerősebb aktivista bázisuk a kerületben.
Ha be kellett borítékolni ezer levelet, másnapra meglett. Megcsinálták, és a postaládákba be is dobálták
– mondja kerületi forrásunk a kampányról. Ahogy a Deák Ferenc utcai szocialista pártirodában van egyedül folyamatosnak mondható pártélet: a Belvárosi Szabadegyetem a kerületi MSZP-irodában tartja előadásait.
Ellenzék: ez még így is siker!
A szomszédos kerületek ellenzéki áttörése ellenére a helyi ellenzék pozitívan értékeli a vereséggel végződő önkormányzati választást, még úgy is, hogy ekkorát a Fidesz csak a Pokorni Zoltán vezette Hegyvidéken, valamint a XVI. és a XVII. kerületben nyert, mindössze ebben a négy kerületben szerezte meg a testületi többséget is a kormánypárt. Az értékelést a helyi ellenzék arra alapozza, hogy:
még a vesztes körzetekben is jobban megközelítették a fideszes jelölteket, mint 2010-ben és 2014-ben,
2006 után nyertek ismét két egyéni körzetet, mindkettőt az erősebben baloldali északi kerületrészen,
Tüttő Kata több szavazatot kapott, mint öt éve Juhász Péter.
Ezt ígéri az ellenzék
Hogy képzelik el a képviselői munkát? – kérdeztük a frissen bejutott képviselőktől. A DK-s Nagypál Anikó a társasházi ügyeket, valamint a zöldítést tette meg prioritásként, Szigeti Flóra pedig azt mondta: az V. kerületi korrupciós hálózat feltérképezésén valószínűleg évekig tucatnyi ember tudna dolgozni. „Minél több esetet felszínre szeretnénk hozni, és a nyilvánosság ereje mellett a jog minden elérhető eszközével is élni fogunk, hogy a kerület visszakapja, ami az itt lakóké” – jelentette ki. Gerillaakciókat, látványos ellenzéki akciókat említve hozzátette: „a körzet, ahol egyéniben indultam, különösen siralmas állapotú. Mindössze 20 fája van, a járdák tömve vannak autókkal, a földszinti üzlethelyiségek üresek, a házak több mint fele vagy üres önkormányzati, vagy Airbnb-lakás. Egy szellemkerületről beszélünk, ahonnan futva menekül, aki tud, míg végül az idősebb korosztály marad helyben egyedül.” A szocialista Kovács Alex általánosságban azt mondta: „az előző ciklusban a képviselők közül mindenki kicsit külön-külön mozgott. Ezen szeretnénk változtatni. Ha tehát lesz egy ügy, akkor abban egységesen, látványosabban, többen szeretnénk fellépni. Ami lesz, azt én egy új kezdetnek gondolom.”
Arcnélküli ellenzék vs. fideszes adományok
Annak hogy az ellenzék a tíz körzetből két egyéni győzelmet, és egy 10:5-ös önkormányzati képviselői arányt is sikerként tud értékelni a Belvárosban, legalább két oka van:
a fideszes kerületvezetés brutálisan erős támogatási politikája
a helyi ellenzék szervezetlensége, erőtlensége
És bár a Fidesz a kerületi propagandán, valamint a rendszeres, húsvét előtti sonkautalványokkal, alma- és krumpliosztással, illetve karácsonyi ajándékokkal, iskolakezdési támogatással őrzi népszerűségét a kerületi lakosság jelentékeny körében, mégis
folyamatosan csökken a támogatottsága.
2006-ban és 2010-ben Rogán Antal egyaránt 7800 körüli szavazattal lett kerületvezető, ehhez képest volt jelentős visszaesés Szentgyörgyvölgyi 5600 szavazatos 2014-es eredménye, amiből közel kétszáz darabot idén őszre is leadott. Az új ellenzékkel szemben a Fidesz képviselői közül többen már emberemlékezet óta dolgoznak az önkormányzatban, és ahogy a helyi ellenzékiek is mondják, „szinte minden lakost ismernek a választókörzetükben”: ilyen a korábbi polgármester Karsai Károly és a Belváros legendás ingatlanosa, Pásztor Lajos.
Ehhez képest a kerületi ellenzék nem tudott igazán profitálni abból, hogy
a korábbi belvárosi jegyzőt elítélték,
az önkormányzat irattárából olykor szerződés tűnik el,
azzal sem kezdtek semmit, hogy a kerület befolyásos háttérembere egy gellérthegyi luxusvillában lakik.
Ezek a témák valahogy az őszi kampányban sem kerültek előtérbe, ahogy az is kézenfekvő téma lett volna a baloldal számára, hogy a korábban közhasználatban lévő, majd elprivatizált Párizsi Udvar ma már gazdag turisták kávézóhelye, vagy hogy Fidesz-közeli vendéglátósok hogyan keserítik meg a kerületi lakosok mindennapjait egy étterem kialakítás során. Ehelyett a kerület legbefolyásosabb ellenzéki pártjának politikusai évek óta magyarázkodhatnak a különböző ingatlanügyek miatt, és erősen fogadkoznak, hogy a pénteki alakuló ülés után minden megváltozik, és ütőképes ellenzéke lesz a Belvárosnak, ahol számos kormányzati és kormányközeli nagyberuházás zajlik párhuzamosan.
A helyzet egyébként nem lesz teljesen ismeretlen, 2014-ben szintén egy új garnitúra ült be az ellenzéki oldalra,
az a választás ugyanis öt éve éppúgy ledarálta az elődöket, mint most. 
Kiemelt kép: Ivándi-Szabó Balázs / 24.hu"
Hungary,2019-09-03,24.hu,https://24.hu/szorakozas/2019/09/03/olcso-airbnb-szallas-sator-vicces-bizarr-anglia/,"Hihetetlen, de létezik: Anglia legolcsóbb Airbnb szállása egészen elképesztő","Anglia legolcsóbb Airbnb szállása kiváló helyen, a kenti Sheppey-szigeten, a tengerparti strandtól csak egy ugrásra van. Az ára mégis meglepően kedvező: mindössze 8 fontba, plusz 1 font kezelési költségbe, vagyis összesen alig több, mint 3 ezer forintba kerül egy éjszakára. Ha ezek alapján úgy gondolja, a történetben muszáj lennie valami buktatónak, igaza van.
Anglia legolcsóbb Airbnb szállása egy egyszemélyes sátor, egy ház aprócska hátsó udvarán. A szállás azért nem nélkülöz minden komfortot: a vendégnek rendelkezésére áll egy darab konnektor, folyó víz egy csapos befőttesüvegből, gumimatrac, hálózsák, és külön sátorban, egy kempingvécé – írja a Mirror című brit bulvárlap.
Fotó: Airbnb
A szállás tulajdonosa Desiré Cyprien azt mondja, a kis hátsóudvart évekig felverte a gaz, aztán amikor a párja végre rávette magát, hogy rendbe tegye, rájöttek, hogy sokkal nagyobb hely, mint gondolták. Mivel a szigeten öt szállás, többek között egy lakókocsi kiadásával is foglalkozó nő mindig kacérkodott egy sátor szuperolcsó kiadásának lehetőségével, úgy döntött, belevág.
A sátor eddig csak ötcsillagos értékelést kapott, igaz, eddig csak egyetlen vendége volt. A Constance nevű nő azt írta, az ágy nagyon kényelmes volt, és felejthetetlen volt korán reggel, mindössze két életmentő társaságában úszni a tengerben. Út közben még egy medencét is talált, ami mellett kényelmesen lezuhanyozhatott.
(A sátorszállásról további képeket IDE kattintva, az Airbnb oldalán talál.)"
Hungary,2019-08-15,24.hu,https://24.hu/otthon/2019/08/15/airbnb-feljelentes-emoji-revans/,"Feljelentette a szomszéd, mert Airbnb-zett, kegyetlenül vágott vissza","Egy kép többet mond ezer szónál, szokták mondani, és az alábbi történetben ez hatványozottan igaz, írja a House Beautiful.
A kaliforniai Manhattan Beachen élő Kathryn Kiddet azért büntették meg négyezer dollárra a közelmúltban, mert a szomszédai feljelentették, hogy illegálisan kínálja az ingatlant az Airbnb-n.
Most az egyik szomszéd, Susan Wieland arra panaszkodik, a nő úgy vett revánsot rajta, hogy emojikat festett a rózsaszín háza falára, a hosszú szempillákkal megáldott figurákat pedig pontosan úgy rajzolták fel, hogy azok rá hasonlítsanak.
 
A bejegyzés megtekintése az Instagramon
 
Rpost from the @thegoneman THE EMOJI HOUSE 🤐🤪 🎨 @ztheart #TheEmojiHouse #theemojihouse #emojiart #beachfrontproperty #art #beachlife #Manhattanbeach #artdaily #pink #emoji #selfie #eyelashextensions #eyelashes #ladypink #artcommission #comissionart #wallart #exteriordesign #funnyart
 Z the Art (@ztheart) által megosztott bejegyzés, Máj 31., 2019, időpont: 5:25 (PDT időzóna szerint)
Úgy érzem, hogy szándékosan támadnak a műszempilláim miatt. Ezzel engem próbál kinevettetni. Összetörik a szívem, amikor bámulnak rám az emojik
– nyilatkozta a magát sértettnek érző nő.
A ház tulajdonosa ugyanakkor azt nyilatkozta, csak annyi volt a célja, hogy a falak boldogságot sugározzanak.
Bár a szomszédok tiltakoztak a városházán, hogy festessék újra a falakat a nővel, nem jártak sikerrel, mert semmi törvénytelen nincs benne."
Hungary,2019-08-13,24.hu,https://24.hu/kulfold/2019/08/13/airbnb-szocialis-berlakas/,"Szociális bérlakással Airbnb-zett egy nő Bécsben, kilakoltatják","2018 óra kínálta az Airbnb nevű rövidtávú lakás- és szobakiadással foglalkozó oldalon a szociális alapon Bécs városától bérelt lakását az a nő, akit szerdán lakoltatnak ki az ingatlanból — írta meg az osztrák Kronen Zeitung.
Az osztráh főváron Simmering nevű részén található közösségi épület lakásából nagyobb summát kereshetett a meg nem nevezett személy. A cikk szerint a Wiener Wohnen nevű ingatlanüzemeltető szervhez névtelen bejelentések érkezetek az ingatlan illegális bérbeadásáról. Az adatok és bizonyítékok összegyűjtése után a Wiener Wohnung Simmering kerületi bíróságához fordult. A lap szerint a szerődés felmondása végleges, szerdán kilakoltatják a nőt.
Mint írják: ez az első eset, hogy szociális önkormányzati lakás bérleti szerződését az Airnb miatt mondják fel. A Wiener Wohnung az eset kapcsán a lapnak megjegyezte: a szociális bérlakásokat a város lakóinak életteréül, otthonául szánták, nem panziónak.
Kiemelt kép: Martin BUREAU / AFP"
Hungary,2019-10-22,24.hu,https://24.hu/otthon/2019/10/22/budapest-ingatlanpiac-onkormanyzati-lakas/,Budapesten bővíteni kell az ingatlanállományt,"A fővárosban a lakhatási válsággal fenyeget a lakásárak növekedése és ezzel együtt az albérletek drágulása, annak megelőzésére bővíteni kell az ingatlanállományt a GKI Gazdaságkutató Zrt. által készített tanulmány szerint, amelyet az online szállásközvetítő platform az Airbnb megbízásából készítettek.
A tanulmányban kiemelték, hogy míg 2011-ben még csak a háztartások 10 százalékának, addig 2017-re már a háztartások 60 százalékának jelentett volna túlzott megterhelést egy albérlet kifizetése. A lakások a keresetekhez viszonyítva drágultak, ugyanis mára 33 hónappal (42 százalékkal) több kereset szükséges egy használt, és 24 százalékkal több egy új lakás megvásárlásához, mint 2010-ben.
A valamivel több mint 920 ezer fővárosi lakás 84 százaléka van saját tulajdonban, 9 százaléka kiadott magánlakás, öt százaléka önkormányzati, két százaléka egyéb tulajdonú.
A tanulmány szerint az ingatlanárak növekedésével szemben a leghatékonyabb védekezés az ingatlanállomány bővülése, amelyhez a GKI szerint az államnak is hozzá kellene járulnia lakásépítési projektekkel. Ennek szükségességét mutatja szerintük, hogy míg 2000 és 2010 között évente átlagosan 9000 új lakás épült, addig 2010 óta ez a szám csupán 3000.
Szorgalmazzák azt is, hogy az önkormányzatok fordítsanak nagyobb figyelmet a meglévő bérlakások felújítására, hiszen a 2017-es adatok szerint az önkormányzati lakások közül 9 ezer üresen áll. Közölték, hogy ezen felül az építőiparban jelentkező munkaerőhiány is egy olyan tényező, amely visszafogja a lakásépítést, és állami beavatkozást igényel.
A munkaerőhiány kezelésében – a GKI szerint – fontos lépés a szektorban dolgozók termelékenységének javítása és az állami építőipari beruházások egyenletes eloszlása, hogy az állam kevésbé szívja fel az építőipar kapacitásait, a beruházók pedig tudjanak előre tervezni.
A tanulmány kitér arra is, hogy az ingatlanárak emelkedésének egyik fő hajtóereje a befektetési célú ingatlankereslet, amit alapvetően befolyásol az alacsony kamatkörnyezet. Ugyanakkor arra is rámutattak, hogy a rövidtávú lakáskiadás, mint például az Airbnb, nem szerepel a budapesti albérletárak emelkedésének fő tényezői között. Így annak szigorú szabályozása nem lenne enyhítő hatással a Budapesten kialakult lakhatási helyzetre. Mint írták az Airbnb-n az évi 180 napnál hosszabb időre kiadott lakások száma – ez vehető figyelembe, mint az albérletek számát csökkentő tényező – csupán a 0,3 százalékát teszi ki a teljes budapesti lakáspiacnak. (MTI)
Kiemelt kép: MTVA/Bizományosi/Jászai Csaba"
Hungary,2019-10-19,24.hu,https://24.hu/belfold/2019/10/19/lakhatasi-valsag-fenyeget-budapest-alberlet-lakasar-novekedes/,Lakhatási válság fenyeget Budapesten,"A fővárosban a lakhatási válsággal fenyeget a lakásárak növekedése és ezzel együtt az albérletek drágulása, annak megelőzésére bővíteni kell az ingatlanállományt a GKI Gazdaságkutató Zrt. által készített tanulmány szerint, amelyet az online szállásközvetítő platform az Airbnb megbízásából készítettek.
A tanulmányban kiemelték, hogy míg 2011-ben még csak a háztartások 10 százalékának, addig 2017-re már a háztartások 60 százalékának jelentett volna túlzott megterhelést egy albérlet kifizetése. A lakások a keresetekhez viszonyítva drágultak, ugyanis mára 33 hónappal (42 százalékkal) több kereset szükséges egy használt, és 24 százalékkal több egy új lakás megvásárlásához, mint 2010-ben.
A valamivel több mint 920 ezer fővárosi lakás 84 százaléka van saját tulajdonban, 9 százaléka kiadott magánlakás, öt százaléka önkormányzati, két százaléka egyéb tulajdonú.
A tanulmány szerint az ingatlanárak növekedésével szemben a leghatékonyabb védekezés az ingatlanállomány bővülése, amelyhez a GKI szerint az államnak is hozzá kellene járulnia lakásépítési projektekkel. Ennek szükségességét mutatja szerintük, hogy míg 2000 és 2010 között évente átlagosan 9000 új lakás épült, addig 2010 óta ez a szám csupán 3000.
Szorgalmazzák azt is, hogy az önkormányzatok fordítsanak nagyobb figyelmet a meglévő bérlakások felújítására, hiszen a 2017-es adatok szerint az önkormányzati lakások közül 9 ezer üresen áll. Ez a szám a 24.hu tavalyi gyűjtése szerint körülbelül 4 ezer volt.
Közölték, hogy ezen felül az építőiparban jelentkező munkaerőhiány is egy olyan tényező, amely visszafogja a lakásépítést, és állami beavatkozást igényel.
A munkaerőhiány kezelésében – a GKI szerint – fontos lépés a szektorban dolgozók termelékenységének javítása és az állami építőipari beruházások egyenletes eloszlása, hogy az állam kevésbé szívja fel az építőipar kapacitásait, a beruházók pedig tudjanak előre tervezni. 
A tanulmány kitér arra is, hogy az ingatlanárak emelkedésének egyik fő hajtóereje a befektetési célú ingatlankereslet, amit alapvetően befolyásol az alacsony kamatkörnyezet. Ugyanakkor arra is rámutattak, hogy a rövidtávú lakáskiadás, mint például az Airbnb, nem szerepel a budapesti albérletárak emelkedésének fő tényezői között. Így annak szigorú szabályozása nem lenne enyhítő hatással a Budapesten kialakult lakhatási helyzetre. Mint írták az Airbnb-n az évi 180 napnál hosszabb időre kiadott lakások száma – ez vehető figyelembe, mint az albérletek számát csökkentő tényező – csupán a 0,3 százalékát teszi ki a teljes budapesti lakáspiacnak.
Kiemelt kép: MTI/Mohai Balázs"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2019-10-06,24.hu,https://24.hu/kulfold/2019/10/06/portugalia-ingatlanpiac-aremelkedes/,"A főváros, amit a virágzó ingatlanpiac taszíthat a mélybe","Portugáliában fejlődik a legdinamikusabban az ingatlanpiac Európában, köszönhetően az úgynevezett arany vízum programnak, ami jelentős adókedvezményeket biztosít a külföldi vásárlóknak. A legalább 500 ezer eurós, átszámítva körülbelül 165 millió forintos ingatlanberuházás automatikusan letelepedési engedélyt ér a vevőknek. Ezzel a gazdasági hanyatlással járó ingatlanpiaci visszaesést sikerült is megállítani és a szektort újra növekvő pályára állítani, a járulékos veszteség viszont az, hogy
a helyiek egyre nehezebben tudnak lakáshoz jutni, és nem látszik az áremelkedés vége.
Lisszabonban nem is olyan régen a történelmi épületek omladoztak, a falak repedeztek, a hivatalos statisztikák szerint 12 ezer épület volt rossz állapotban, ami az állomány 20 százaléka. Aztán a kormány 2012-ben jóváhagyta az arany vízum programot, és azóta külföldi befektetők 4,3 milliárd eurót pumpáltak a portugál gazdaságba.
Őrült tempóban fejlődő turizmus
Lisszabon az utóbbi években turistamágnessé nőtte ki magát, kevés olyan hely van Európában, ami hasonló felemelkedést tudhat magáénak az elmúlt évtizedben. A Turisztikai Világszervezet (UNWTO) statisztikái szerint 2010-ben 6,8 millió külföldi turista látogatott Portugáliába, ez a szám 2016-ra megtriplázódott és már 18,2 millió vendéget fogadtak.
A turistáknak pedig aludniuk kell valahol, ezt használják ki a befektetők. A legtöbb felvásárló előbb felújítja, majd az Airbnb-n kiadja a lakásokat, és a növekvő kínálattal az árak is egyre feljebb kúsznak. Az Eurostat adatai azt mutatják, hogy Portugáliában 9,2 százalékkal drágultak az ingatlanárak az első negyedévben, ami a legnagyobb növekedés az euróövezetben,
az Európai Unión belül pedig csak Magyarországon és Csehországban emelkedtek nagyobb mértékben az árak.
A Times közelmúltban közzétett kutatásában 885 ingatlanbefektető az első helyre tette Lisszabont az európai ingatlanpiaci térképen. A portugál főváros egy éve még a top tízbe sem fért be ugyanebben a felmérésben.
2014 és 2018 között a két és félszeresére nőtt az ingatlanpiaci tranzakciók száma. A buborék már a Nemzetközi Valutaalapnál is szemet szúrt, tavaly júliusban figyelmeztette Portugáliát, hogy komoly egyensúlytalanság alakult ki az ingatlanpiacon. A portugál központi bank ezt követően elismerte, hogy az ország gazdasági stabilitását fenyegeti, hogy négy év alatt 32 százalékkal emelkedtek a lakásárak az országban.
Fotó: GUIZIOU Franck / hemis.fr
Magasabb a bérleti díj, mint az átlagkereset 
Elemezők szerint a portugál kormány mégsem teheti meg, hogy beszünteti a programot, még akkor sem, ha ezzel a lakosság életét nehezíti meg. Az adókedvezmények nélkül nem özönlenének Lisszabonba a külföldi befektetők, márpedig nélkülük aligha lenne az egyik vezető úti cél a portugál főváros.
A gazdaság virágzik, de legalábbis a válság okozta nehézségekből sikerült kilábalni. Viszont magas árat kellett fizetni érte, ugyanis az alacsonyabb jövedelmű családokat gyakorlatilag a perifériára szorították.
Vannak olyan kerületek Lisszabonban, ahol egyetlen év alatt majdnem a duplájára nőttek az ingatlanárak, ezért sokan inkább elköltöznek, mert képtelenek fizetni a bérleti költségeket. Múlt hónapban a portugál sajtót bejárta, hogy Marvila városrészben havi 600 euróért adnak bérbe lakhatási célra szállítókonténereket a megfizethető lakások hiánya miatt. Néhány nappal később az önkormányzat gondoskodott róla, hogy takarítsák el a konténereket.
A lisszaboniak átlagos havi keresete 860 euró, egy egyszobás apartman havi bérleti díja pedig átlagban 878 euró. Természetesen vannak szociális bérlakások is, de a várólista több ezres. 
Aligha lesz örök életű a program
A portugál arany vízum nem egyedi a világon, hasonló programokkal világszerte találkozni az Egyesült Államoktól Spanyolországon át Görögországig. A projektek többnyire addig szoktak kitartani, amíg meg nem jelenik a kritikus tömeg, akik felróják az adókedvezmény járulékos költségeit, és esetenként feltárják a korrupciós ügyeket.
Európában nagyjából húsz országban vannak hasonló programok, melyek lehetővé teszik, hogy a külföldi állampolgárok a schengeni övezeten belül szabadon közlekedjenek meghatározott ideig, Az Európai Bizottság január jelentése szerint viszont ezek a kormányintézkedések pénzmosási kockázatokkal járnak, hasonló kockázatok voltak a magyar letelepedésikötvény-programnál is.
Portugália viszont bizonyos értelemben egyedülálló helyzetben van, ugyanis az országban rengeteg ingatlan szorul még felújításra, és európai szinthez viszonyítva még nincsenek elszállva az ingatlanárak a drasztikus drágulással együtt sem. Míg mondjuk Párizsban 12900 euró, Londonban pedig 11200 euró az új építésű lakások átlagos négyzetméterára, addig Lisszabonban csak 3500. Igaz, hogy a kereset, illetve a helyi életszínvonal is teljesen másként alakul. 
Antonio Costa miniszterelnök azzal érvel, az adókedvezményeket azért nem vonják vissza, mert most ez a leghatásosabb pénzszerzési lehetőség Portugáliának. Támadások ide vagy oda, a kormány szerint joguk van eldönteni, hogy milyen programokkal élénkítik a gazdaságot és finanszírozzák az országot.
Vasárnap Portugáliában választásokat tartanak, és a kampányt a lakhatási gondok határozták meg. De mivel a most is kormányzó szocialisták az esélyesek, ezért az ügyben drasztikus fordulat várhatóan nem áll be."
Hungary,2019-07-24,24.hu,https://24.hu/kozelet/2019/07/24/szigoritasok-varnak-az-airbnb-zokre/,Szigorítások várnak az Airbnb-zőkre,"Tusványoson egyetértettek a fideszesek abban, hogy a társasházak többi lakójának érdekét is figyelembe kell venni.					
Szigoríthatják az Airbnb-t érintő hazai szabályokat, derült ki a Bálványosi Nyári Szabadegyetem és Diáktábor egyik beszélgetésén, amelyen a Fidesz budapesti politikusai vettek részt.
Az Index beszámolója szerint Józsefváros alpolgármestere, Egry Attila azt mondta, a következő félévben létrehozzák azt a szabályrendszert, ami „elviselhetővé teszi az Airbnb-t a többi házban élő számára is”. Mint később a portálnak elmondta, a korábbi józsefvárosi rendelkezés az adóztatásról szólt, most pedig olyan rendelet következik, ami a társasházi együttélést szabályozza, jelenleg ugyanis a házban élők semmit nem tehetnek, ha zavarják őket az airbnb-zők.
Bajkai István parlamenti képviselő azt mondta, ha egy ír turista hajnali kettőkor hangoskodik, hiába fordulnak a lakók a jegyzőhöz birtokháborítás miatt, hiszen mire oda kerül az ügy, a turista már régen hazatért. Elárulta: bár senki nem kérte rá, de dolgozik a társasházi törvény átalakításán, erre jó néhány ötlete van. Például felelőssé tenné a szállásadókat a vendég viselkedéséért, és növelné a házban élők beleszólását.
Csepel polgármestere, Borbély Lénárd azt mondta: hiába külső kerületről van szó, náluk is felütötte fejét a probléma. A teljes birtokvédelmi eljáráson szigorítana, aminek jelenleg a gyakorlati haszna szerinte egyenlő a nullával."
Hungary,2019-10-01,24.hu,https://24.hu/belfold/2019/10/01/lakhatas-alberlet-berlakas-budapest-ingatlan-felmeres/,"A budapestiek háromnegyede kivetné a Tiborcz-adót, hogy bérlakások épüljenek a pénzből","A fővárosiak elsőprő többsége azt akarja, hogy legyen több önkormányzati bérlakás, és még a kormánypártiak is a gazdagokkal fizettetnék meg ennek az árát. Azt viszont sokkal kevesebben szeretnék, hogy az önkormányzat beleszóljon az albérletárakba. A Závecz Research a 24.hu megbízásából készített kutatást az önkormányzati választás elé Budapesten, ebben a részben azt mutatjuk be, hogy mit gondolnak a budapestiek a lakhatási kérdésekről, és milyen megoldásokat támogatnának.					
Nincs olyan, a témával foglalkozó szervezet vagy szakértő, aki ne állítaná évek óta, hogy lakhatási válság van Magyarországon. Míg sokaknak úgy lesz egyre távolibb álom egy saját ingatlan, ahogy meredeken – az EU-ban a leggyorsabban – emelkednek az ingatlanárak, addig a gazdagabbak egyre szívesebben fektetik ingatlanba a vagyonukat, hogy aztán plusz lakásaikat kiadják például az Airbnb-n (kivonva azokat a bérlakáspiacról), vagy egyre borsosabb áron kínálják albérletként. Mindeközben állami szinten jóformán semmi sem történik azért, hogy megoldódjon ez a probléma. Ahogy lassan két éve Jelinek Csaba szociológus mondta nekünk egy interjúban: „időzített bombaként ketyeg alattunk, hogy nincs állami lakáspolitika.”
Nem csoda, ha ebben a helyzetben indulatokat kelt, hogy a budapesti önkormányzatok közül több feléli az ingatlanvagyonát, így például, hogy a budai Várban sorra kapják olcsón a bérlakásokat Bayer Zsolttól a miniszter Palkovics Lászlóig fideszes figurák. Másfelől viszont év eleji cikkünk szerint négyezer önkormányzati lakás áll üresen, azaz kihasználatlanul Budapesten.
Mindenki több önkormányzati bérlakást akar
A Závecz Research a 24.hu számára készített felmérése szerint a budapestiek túlnyomó többsége is súlyosnak látja a fent vázolt problémahalmazt. Ezt igazolja, hogy a megkérdezettek majdnem háromnegyede (73 százaléka) szeretné, hogy az önkormányzatok több bérlakást tartsanak fenn, és csak 19 százalék nem tartja ezt szükségesnek. Ez egybevág Karácsony Gergely kampányígéreteivel, és fájhat Tarlós Istvánnak, aki két ciklus alatt nem sok lépést tett ebbe az irányba.
Az ábrákon felül, a lenyíló menüből lehet kiválasztani az egyes csoportok közül.
Ugyanezen Závecz-felmérés adatai alapján már a budapesti problémakörképben is megírtuk, hogy az idősebbeket jobban aggasztja a lakáshelyzet, ez itt is visszaköszön. Viszont a fiatalabbak kétharmada is sürgeti az aktívabb bérlakáspolitikát, és ugyanígy a pártszimpátiától függően sem változik gyökeresen a lakáshelyzet megítélése: 
az ellenzékiek és a pártnélküliek bő háromnegyede szeretné, ha több önkormányzati bérlakás lenne Budapesten, de a fideszesek kétharmada is így vélekedik.
Fizessenek a gazdagok!
A fenti eredménynél is érdekesebb, hogy a kormánypártiak nagy többsége is megsarcolná a gazdagokat azért, hogy bővülhessen az önkormányzati lakásszektor Budapesten, pedig ennél baloldalibb gondolatot nehéz találni. Nem véletlenül kampányolt hasonlóval a megbuktatott MSZP-s miniszterelnök-jelölt, Botka László.
Az ellenzékiek 84 százaléka, a pártnélküliek 75 százaléka, a fideszesek 65 százaléka mondta azt, helyesnek tartaná, hogy Budapesten a félmilliárd forintot meghaladó értékű ingatlanok tulajdonosait megadóztassák, és a bevételt bérlakásépítésre fordítsák. Bár a kérdésfeltevésben nem szerepelt a miniszterelnök vejének neve, ez voltaképpen a Karácsony kampányígéreteként futó Tiborcz-adó, amiről az ellenzéki főpolgármester-jelölt szimbolikusan csekket állított ki már Tiborcz Istvánnak, Mészáros Lőrinc lányának és Rogán Antalnak is. Természetesen előfordulhat, hogy némiképp más eredményt kapnak a kutatók, ha a kérdésben Tiborcz-adóként definiálják az elképzelést, de ettől még tény, hogy
az 500 millió forintnál drágább ingatlanok megadóztatásával a budapestiek háromnegyede (pontosan 75 százaléka) egyetért, és csak 21 százalék ellenzi ezt.
Legyen szó férfiakról vagy nőkről, pestiekről vagy budaiakról, fiatalokról vagy idősekről, bármilyen iskolai végzettségű választópolgárokról, minden csoportban jelentős a Tiborcz-adó támogatottsága.
Fotó: Ivándi-Szabó Balázs / 24.hu
Van, amiben a fideszesek baloldalibbak, mint az ellenzékiek
Hiába az albérletárak elszabadulása, a piaci szektort jóval kevesebben piszkálnák a budapestiek közül: körülbelül fele-fele arányban vannak azok, akik szerint a fővárosi önkormányzatnak bele kellene szólnia a lakásbérleti árakba (45 százalék tartaná ezt helyesnek, 47 százalék ellenzi).
Minél idősebb valaki, annál inkább pártolja a bérlakáspiaci árak szabályozását. Ha a végzettséget nézzük: a tanulatlanabbak inkább szabályozáspártiak, a diplomásoknak viszont csak a harmada szeretne ilyenféle kötöttséget. Ha ehhez még hozzávesszük azt, hogy a budaiak kevésbé támogatják az önkormányzat által szabályozott lakásbérleti árak ötletét, mint a pestiek, akkor megkockáztathatjuk, hogy ennek a kérdésnek az eldöntésében az önös érdekek a meghatározók. Kínálkozik az a megoldás, hogy a jobb módúak, akiknek van saját lakásuk, pláne olyan lakásuk, amit kiadhatnak, nem szeretnék, hogy az állam vagy az önkormányzat a gazdagodásuk útjába álljon. 
Tehát amíg a bérlakásépítés kérdésében szolidáris álláspontra helyezkedik a budapestiek többsége, addig a lakbérszabályozás ügyében a jobb helyzetben lévők inkább a saját érdekeiket nézik.
Ami viszont meglepő lehet a pártpreferenciákat vizsgálva, hogy inkább a fideszesek támogatnák az árszabályozást – vagyis az ellenzéki térfélen sokan vallanak piacpárti elveket, miközben a Fidesz-szavazók között sokan vannak, akik e tekintetben baloldalibbak. Meglehet, hogy ez már a rezsicsökkentések öröksége.
A lakbérszabályozás pedig gyorsabban orvosolhatná annak a 840 ezer embernek a gondjait, aki a jövedelmének 40 százalékánál is többet költ lakhatásra, mint a bérlakásépítés, az ugyanis értelemszerűen inkább hosszútávú megoldás.
Módszertan
A felmérés 800 ember megkérdezésével készült, Budapest felnőtt népességét reprezentáló mintán. Az adatfelvételt telefonon végezték, augusztus 26. és 31. között.
Kiemelt kép: Marjai János/24.hu"
Hungary,2019-09-27,24.hu,https://24.hu/belfold/2019/09/27/peterffy-attila-pecs-interju/,"Péterffy Attila: Félek, hogy a még itt lévő két gyerekem is sírva rohan el Pécsről","Péterffy Attila: Félek, hogy a még itt lévő két gyerekem is sírva rohan el Pécsről 
Kerner Zsolt
			2019. 09. 27. 11:03		
							Pécs ellenzéki polgármesterjelöltje önkormányzati céget hozna létre az üres ingatlanok bérbeadására. Fideszes kihívóját, Vári Attilát sportolóként tiszteli, de nem szeretne egy vízilabdázót látni a város élén. Interjú."
Hungary,2019-07-25,24.hu,https://24.hu/kultura/2019/07/25/alkonyat-bella-swan-haz-kristen-stewart-airbnb/,Kiadó az Alkonyat híres lakása,"Az Airbnb-n tűnt fel az Alkonyat Kristen Stewart által alakított Bella Swanjának egykori háza. Bár az ingatlan csak az első, 2008-as részben látható belülről, a tulajdonosok úgy rendezték be a helyet, mint ahogy ott volt látható, sőt. A hálószobában a főszereplők, Stewart, Robert Pattinson és Taylor Lautner életnagyságú, kartonpapírból kivágott másai várják az új lakókat. Az oregoni St Helensben található, öt hálószobával rendelkező házban 330 dollárért (kb. 96 ezer forint) lehet egy éjszakát eltölteni.
(Just Jared)
Kiemelt kép: SUMMIT ENTERTAINMENT / TEMPLE HI / COLLECTION CHRISTOPHEL"
Hungary,2019-09-18,24.hu,https://24.hu/fn/gazdasag/2019/09/18/1-millios-jutalek-1-sikeres-match-ert-x/,1 milliós jutalék 1 sikeres match-ért? (X),"Te is ajánlottad már ismerőseidet állásokra? A Talentuno-n ezzel te leszel a legjobb fej ismerős, és egymilliót is kereshetsz!					
A tehetséges munkaerő soha nem képviselt akkora értéket, mint napjainkban, a munkavállalóknak áll a világ. A cégek nem csak őket fizetik meg, hanem ezzel párhuzamosan az őket beajánló fejvadászok is egyre többet kereshetnek. A Talentuno nevű magyar startup a tömegek kezébe adta a lehetőséget létrehozva a platformot, ahol bárki lehet fejvadász, és most akár több milliós jutalékokat is bezsebelhet!
A munkavállalóknak áll a világ
A nyugat felől érkező új munkavégzési trendek, mint például a 6 órás munkanap, a home office, vagy a törzsidő bevezetése hazánkban is hódítanak. Ezek az új humán igényekre jelentenek reakciót. Emellett egyre többen jutnak el arra a pontra, hogy egyszerűen nemet mondanak a munkahely intézményére és freelancer-ként értékesítik tudásukat és tehetségüket. A kreatív szakmában régóta alap a szabadúszás, de ma már egy tradicionálisabb munkakörnyezetként értelmezett SSC sem teheti meg, hogy favágókét tekintsen az iroda emberére.
Éppen ezt a hullámot lovagolja meg a Talentuno startup a toborzás területén. Térben és időben is abszolút szabadságot ad a crowdsourcing modellre építő koncepció. A Talentuno a jövő toborzási platformja, tulajdonképpen a recruitment iparág Uber-e, vagy Airbnb-je, ha úgy tetszik. Szinte mindenki ajánlotta már be ismerősét egy-egy állásra. A Talentuno ennek az online változata. A koncepció lényege, hogy bárkiből lehet MatchMaker, azaz szabadúszó fejvadász. Nincs szükség semmi másra, csak a kapcsolati hálódra és persze egy okostelefonra, vagy a laptopodra. A Talentuno-n a legmenőbb állásokból válogathatsz, és ha úgy érzed, hogy valamelyik pozíciót pont az egyik ismerősödre szabták, feltöltöd a CV-jét, és ajánlasz neki egy hozzáillő állást.
Mennyi az annyi?
A történet csattanója, hogy sikeres elhelyezés után jutalékot kapsz, sőt most akár 1 millió forintot is bezsebelhet az a MatchMaker, akinek a jelöltje kiválasztásra kerül! Tegyél egy próbát!
Az elhelyezésekért több százezres jutalékok kifizetése egy hosszabb folyamat eredménye, hiszen a jelöltednek a legjobbként kell kikerülnie a kiválasztási folyamat végén. De most új funkcióval bővült a rendszer, garantált jutalék üti a markod, ha rápörögsz a diplomás önéletrajzok feltöltésére! Így akár egy héten belül fixen 2000-4000 Ft-ot kaphatsz, már egy darab feltételeknek megfelelő önéletrajzért is!  Fejleszd a kapcsolati hálód és légy részese te is a toborzás forradalmának!"
Hungary,2019-09-18,24.hu,https://24.hu/belfold/2019/09/18/budapest-problematerkep-felmeres-egeszsegugy-kozbiztonsag-zold-kozlekedes-lakhatas/,"A fideszest ugyanaz zavarja, mint az ellenzékit, csak kevésbé","A fővárosiak nagyon elégedetlenek az egészségügyi ellátással és az autós közlekedéssel, a közbiztonsággal viszont nincs nagy gondjuk. A Závecz Research a 24.hu megbízásából készített kutatást az önkormányzati választás elé Budapesten, az eredményeket a következő hetekben közöljük. Ebben a részben azt mutatjuk be, milyen problémákat tartanak súlyosnak Pesten, illetve Budán, mit látnak gondnak a férfiak és a nők, van-e különbség a különböző korosztályok problémaérzékenysége között. Kiderül az is, hogy a pártpreferencia befolyásolja-e, ki, mit lát problémának.					
Nem csak arról kérdezte a budapestieket a Závecz Research, hogy kire szavaznának a főpolgármester választáson, vagy hogy mennyire népszerű a körükben Tarlós István, hanem a főváros más ügyes-bajos dolgairól is.
A felmérés eredményeit feldolgozó sorozatunk második részében azt mutatjuk be, az egyes problémákat mennyire tartják fontosnak a budapestiek. A megkérdezettek egy 1-től 5-ig terjedő skálán mondhatták el a véleményüket különböző kérdésekről. Az 1-es jelezte, hogy nem súlyos a probléma, az 5-ös pedig azt, hogy valamit sürgősen megoldandó gondnak tartanak.
A kirajzolódó problématérképen az a leginkább meglepő, hogy legyen valaki pesti vagy budai, férfi vagy nő, idős vagy fiatal, nagyon hasonlóan értékelte a problémákat.
A legdurvább különbség az ellenzékiek és a fideszesek között látszik, ám még ez a két csoport is hasonló problémákat lát, csak a fideszesek ezeket jóval kevésbé látják súlyosnak.
Az egészségügy rossz, a közbiztonság jó
A lenti szófelhő a megkérdezettek értékelései alapján mutatja meg, hogy a legtöbben az egészségügyi ellátás problémáit látják a legsúlyosabbnak. A lista másik végére a bicikliút-hálózat fejletlensége került. A közbiztonságot pedig viszonylag jónak értékelték a fővárosiak.
Ami érdekes, hogy minden lehetséges probléma 2,5-ös átlagérték feletti osztályzatot kapott. Ilyen kérdéseknél gyakori, hogy középre húznak a válaszok, így egy 3,5 feletti érték már kiemelt figyelemre érdemes. Ebbe a kategóriába került az egészségügyön túl a közlekedés, a kátyús utak sokasága, valamint a légszennyezettség is.
Általában elmondható, hogy az autózással összefüggő problémák eléggé zavarják a budapestieket. Nem sokkal, de valamivel jobban, mint a lakhatási problémák, a koszos utcák, továbbá a kevés zöldterület.
A budaiak kicsit elégedettebbek
Talán sokan rácsodálkoznak, hogy a budaiak és a pestiek lényegében ugyanazt a sorrendet állították fel a problémák között. Összességében a budaik kicsit kevésbé látják súlyosnak a problémákat: ez abból adódik, hogy úgy néz ki, kevesebb lakhatással összefüggő gondjuk van. 
Ide sorolható, hogy a légszennyezettséget sem ítélték annyira súlyosnak, mint a pestiek, ami evidens, ha azt vesszük, hogy a ritkábban lakott, zöldebb Budán jobb a levegő, mint Pesten.
Nemek között minimális eltérések
Ha lehet, a két nem között még kisebb a különbség, mint a pesti-budai-összehasonlításban.
Mindössze két területen nagyobb 1 tizednyinél az eltérés: a nőket jobban zavarják a magas ingatlanárak, valamint a kevés zöldterület.
Az olyan előítéletek pedig nem állják meg a helyüket, hogy a parkolási gondok vagy a dugók tipikus férfiproblémák, ezek a nőket is ugyanannyira idegesítik.
Az időseket nagyon aggasztja a lakáshelyzet
A megkérdezetteket a lent látható módon három korcsoportra bontottuk. Nevezzük őket fiataloknak, középkorúaknak, illetve időseknek.
Ami szembeötlő, hogy az időseket mennyivel jobban zavarják a lakhatással kapcsolatos problémák. Legyen szó ingatlanárakról, kevés önkormányzati bérlakásról, Airbnb-k miatt dráguló bérleményekről, ezekre rendre magasabb osztályzatot adtak, mint a fiatalok.
Az összes többi problémát – a közbiztonságtól a zöldterületek hiányáig – mind a három korcsoport nagyon hasonlóan értékelte. A középkorúakat valamivel jobban zavarja, hogy nem találnak parkolóhelyet, mint a fiatalokat, de más jelentősebb eltérést nem találni.
Egyedüli furcsaság, hogy az egészségügyi ellátás problémáit a fiatalok látják a legsúlyosabbnak, miközben az idősebbek, akik többet járnak orvoshoz, valamivel jobbnak látják a helyzetet.
A diplomások gondtalanabbak
Ha az iskolázottság szerinti bontást nézzük, akkor már növekszenek a különbségek a problémák megítélésében, de a sorrendjük hasonló marad minden végzettségi szinten.
Ha összeadjuk a tizenhárom kérdésre adott összes osztályzatot, akkor azt kapjuk, hogy a diplomások 2 teljes ponttal kevesebbet adtak a problémák súlyosságára, mint az alapfokú végzettségűek, az érettségizettek pedig szinte pont félúton vannak közöttük.
Az egyik legérdekesebb, hogy minél alacsonyabb valakinek a végzettsége, annál rosszabbnak ítéli a közbiztonságot. 
Ezt magyarázhatja, hogy a magasabb végzettségűek jobb állásokhoz jutnak, így végezetül biztonságosabb környéken élhetnek.
Ami még említésre méltó, hogy a végzettség növekedésével a lakhatási problémák súlyossága is csökkenni látszik, ami szintén az előző gondolatmenetet támasztja alá.
A legnagyobb szakadék
Az egész mintában a legdurvább eltérések a fideszesek és az ellenzékiek között vannak. A pártnélküliek válaszai az ellenzékiekéhez hasonlítanak, csak kevésbé végletesek.
A kormánypártiak is nagyon rossz osztályzatokat adtak az egészségügyi ellátásnak, a légszennyezettségnek, az utak állapotának: a problémák sorrendje megfelel annak, ami a teljes budapesti lakosságra kijött. Az ellenzékiek és a pártnélküliek viszont magasabb pontokkal jelezték, hogy szerintük komolyabbak a gondok, mint ahogy a fideszesek látják.
Az egészségügy problémáit az ellenzékiek például 0,7 ponttal értékelték rosszabbra, mint a kormánypártiak.
Hasonlóan nagy különbség egyedül a zöldterületeknél van: az ellenzékiek és a pártnélküliek jóval több zöldet szeretnének a városba, a fideszesek véleményei alapján viszont elbírna még több térkövet a főváros.
Módszertan
A felmérés 800 ember megkérdezésével készült, Budapest felnőtt népességét reprezentáló mintán. Az adatfelvételt telefonon végezték, augusztus 26. és 31. között.
Kiemelt kép: MTVA/Bizományosi: Turbéky Eszter"
Hungary,2019-08-13,24.hu,https://24.hu/belfold/2019/08/13/varga-judit-igazsagugyi-miniszter-300-ezer-lakhatasi-tamogatas/,Már nem kap lakhatási támogatást Varga Judit,"Az igazságügyi miniszter új vagyonnyilatkozatában már nem szerepel a 300 ezres tétel.					
Az mfor.hu szúrta ki, hogy Varga Judit – új vagyonnyilatkozata szerint – már nem kap havi 300 ezer forintot hivatali lakáshasználat címén. A legutóbbiban, amit a Miniszterelnökség államtitkáraként adott le januárban még szerepelt az összeg.
A juttatást általában azok kapják, akiknek nincs budapesti ingatlanuk. A g7 portál írta meg nemrég, hogy Varga Judit férjének, Magyar Péternek van budapesti ingatlana, azt ki is adják az Airbnb-n keresztül. Ebből a családnak évi mintegy bruttó 4 millió forintnyi jövedelme van, a jogszabályok szerint pedig az állami vezető házastársának lakásviszonyait is figyelembe kell venni.
Magyar Péter, a Diákhitel Központ vezérigazgatója korábban az  mfor-nak azt mondta, a támogatás sem jogi, sem etikai problémát nem vetett fel, az illetékesek már akkor megvizsgáltak minden körülményt, amikor felesége államtitkár lett, de azt miniszterként már nem igényelte.
Varga Judit új vagyonnyilatkozata szerint egyébként idén megszerezték a jogerős használatbavételi engedélyt egy 195 négyzetméteres balatonhenyei családi házra, a miniszter pedig már nem résztulajdonos egy miskolci családi vállalkozásban. A  devizában meglévő pénzintézeti számlakövetelése fél év alatt 2700 euróról 5000 euróra (855 900 forintról 1 625 000 forintra) nőtt, miközben pénzintézettel szembeni, férjével közös tartozása apadt, az év elején kimutatott 10 millió forintról 9 412 910 forintra.
Kiemelt kép: Varga Judit igazságügyi miniszter előadást a Sziget fesztiválon. MTI/Mónus Márton"
Hungary,2019-05-14,24.hu,https://24.hu/tech/2019/05/14/szuperhoszt-filmezes-airbnb-vendegek-illegalis-felvetelek/,Megbízhatónak hitt házigazda filmezte titokban a vendégeit Airbnb-jében,"Úgy tűnik, egyre gyakoribb eset, hogy az Airbnb-tulajdonosok videókat készítenek a vendégeikről, méghozzá azok tudta nélkül. Nemrég számoltunk be egy-két ilyen botrányos esetről, és már érkezik is a következő, ami annyiban komolyabb, hogy ezúttal egy szuperhosztról van szó, akinek a hivatalos meghatározása az Airbnb szerint az, hogy kifejezetten megbízható, amivel „példát mutat a többi hosztnak”, és hogy „rendkívüli élményeket nyújt a vendégeinek”. A rendkívüli élmények kétségkívül illenek erre a helyzetre is, a házigazda ugyanis azok tudta kívül filmezte le a vendégeit Kínában.
Az eset Csingtao városában, Santung tartományban történt, ahol a kamerát felfedező vendég három éjszakát töltött volna. A Mashable szerint a Yunfei néven futó nő internetbiztonsági cégnél dolgozik, ezért érthető, hogy amikor belépett a lakásba, gyanússá váltak számára a szobákba felszerelt mozgásérzékelők. Rövid kutakodás után felfedezte, hogy a routerben egy memóriakártyás kamerát rejtettek el, amely a hálószobai ágyat vette.
Fotó: AFP
Yunfei értesítette a rendőrséget, így kiderült, hogy a szuperhoszt már március óta kamerázott az Airbnb-ben. Húsznapos letöltendő börtönbüntetést kapott, az Airbnb pedig leszedte a hirdetését a platformról, visszatérítette Yunfei pénzét, és elnézést kért az eset miatt.
A lakásmegosztó cég szabályzatában az áll, hogy a lakástulajdonosoknak joguk van kamerát szerelni a lakásba addig, amíg az nem a fürdőszobában, vagy egy olyan helyiségben van, ahol a vendégek alszanak, és amíg a vendégeknek van esélyük beleegyezni a helyzetbe.
Nyilvánvaló, hogy ezúttal nem ez volt a helyzet – ahogyan a korábbi, nyilvánosságra hozott esetekben sem. Nagyon nehéz viszont olyan megoldást találni a problémára, ami működhet is, szinte lehetetlen ugyanis központilag ellenőrizni, ki mit csinál a saját kiadásra váró lakásában."
Hungary,2019-07-08,24.hu,https://24.hu/fn/gazdasag/2019/07/08/igy-lehet-milliokat-keresni-a-lakaskiadassal/,Így lehet milliókat keresni a lakáskiadással,"Ha valaki nem saját célra vásárol lakást, hanem kiadásra, választhat, hogy
rövid távra adja ki az új szerzeményt, ez esetben a vásárlásnál érdemesebb a belső kerületekre koncentrálni, vagy
inkább valamelyik külső kerületben vásárol alacsonyabb vételáron, és hosszú távra keres bérlőket.
A Portfolio.hu megnézte ezt a két eshetőséget, a VII. és a XIV. kerületben, hogy kiderüljön vajon mekkora különbség van a vételi árakban és a havi bevételekben.
Arra jutottak, hogy
a VII. kerületben megvásárolható új lakások átlagos négyzetméterára alapján 78 százalékkal drágábban lehet itt lakást venni, mint Zuglóban. Ehhez képest
a rövid távú lakáskiadásból a turizmus szempontjából legrosszabb februári időszakban 11 százalékkal magasabb bevétel érhető el (sőt, mivel új lakásról van szó ennél még nagyobb lehet a különbség), a legforgalmasabb augusztusi hónapban pedig mintegy 97 százalékkal. Vagyis néhány kiemelt hónapban akár a hosszú távú bérleti díj kétszeresét is meg lehet keresni a rövid távú kiadással.
Fontos azonban hozzátenni, hogy az utóbbi esetén a kockázatok is magasabbak, illetve többet kell foglalkozni a kiadással kapcsolatos teendőkkel. A 2-300 ezres bevételhez pedig egy központi elhelyezkedésű lakásra van szükség, ami maga után vonja, hogy a befektetési összegnek is nagyobbnak kell lennie, mintha a XIV. kerületben venne valaki lakást, vagy esetleg az alapterületben kell kompromisszumokat hozni.
Kiemelt kép: MTVA / Róka László"
Hungary,2019-07-04,24.hu,https://24.hu/kozelet/2019/07/04/varga-judit-meghallgatas-europai-ugyeszseg/,Varga Judit: Az Európai Ügyészséghez nem csatlakozunk,"Az új igazságügyi miniszter szerint a nők helyzete a legjobb állapotban van Magyarországon.					
Csütörtökön hallgatta meg Varga Judit leendő igazságügyi minisztert az Országgyűlés európai ügyekkel foglalkozó, illetve igazságügyi bizottsága. A hvg.hu beszámolója szerint elmondta, hogy Orbán Viktor arra kérte fel, hogy segítsen megnyerni a vitákat az Európai Unióban, és képviselje a szuverenista európai politikát.
Varga kijelentette, hogy készül az uniós csatákra, be fogja mutatni, hogy amit nálunk kifogásolnak, arra van példa más országokban is. Az ellenzék kérdéseire válaszolva közölte: a kormány néhány héten belül saját megjegyzéseivel kiegészítve nyilvánosságra fogja hozni az Európa Tanács korrupciós jelentését, azután „lehet küldeni az sms-t Strasbourgba vagy bárhová, ahol várják”.
A nők elleni erőszakról szóló isztambuli egyezményt politikai hisztinek nevezte: szerinte a nők helyzete a legjobb állapotban van Magyarországon, nem kell választaniuk a család és munka között, a kormány pedig fellép a családon belüli erőszak ellen is. Ugyancsak politikai hisztit emlegetett a CEU kapcsán: szerinte az egyetem oda megy, ahova szeretne, és az intézmény csinált ebből politikát.
Az Európai Ügyészséghez nem csatlakozunk, mert alaptörvény-ellenes, és nem is kötelező – közölte Varga, aki amellett is kitart, hogy jár neki lakhatási támogatás, függetlenül attól, hogy férje lakását kiadják az Airbnb-n. Azt mondta, az egy 46 négyzetméteres lakás, annak kiadásából és a lakhatási támogatásból fedezik azt a lakást, amiben élnek. (Fotó: MTI / Koszticsák Szilárd)"
Hungary,2019-06-28,24.hu,https://24.hu/belfold/2019/06/28/varga-judit-magyar-peter-lakas-kiadas-lakhatasi-tamogatas/,"Havi 300 ezer forint lakhatási támogatást kap az új igazságügyi miniszter, miközben férje lakását kiadják","Nemrég derült ki, hogy Orbán Viktor Varga Juditot jelöli igazságügyi miniszternek. A G7 arról ír, hogy Varga 2018 októberétől havi 300 ezer forintos állami juttatásban részesül hivatali lakáshasználat címén. Ez teljesen rendben is van akkor, ha Budapesten vagy vonzáskörzetében nincs lakása, márpedig  a vagyonnyilatkozata szerint Balatonhenyén vannak ingatlanjai. Csakhogy a jogszabály szerint a lakástulajdonlásnál az állami vezető házastársának lakásviszonyait is figyelembe kell venni. Márpedig Varga férje, Magyar Péter, a Diákhitel Központ nemrég kinevezett vezérigazgatója egy belvárosi lakás tulajdonosa 2001 óta.
A G7 azt írja, hogy a lakást 2016 óta turistáknak adják ki évi bruttó négymillió forintért. A Miniszterelnökségi Sajtóiroda egyik magyarázata az volt, hogy mivel a lakás csak 46 négyzetméteres, az nem ideális egy három kisgyerekes családnak. A tulajdoni lap alapján valóban 46 négyzetméteres a lakás, de az Airbnb-n 76 négyzetméterrel hirdetik, mivel egy 30 négyzetméteres felső szintet is kialakítottak már a nagy belmagasságú lakásban.
A sajtóiroda a G7 kérdésére azt is megjegyezte, hogy Varga ezelőtt kilenc évig Brüsszelben élt, így saját budapesti ingatlannal nem rendelkezik. Ez igaz, azonban  Varga a brüsszeli évek alatt azért Balatonhenyén férjével felépített egy 195 négyzetméteres családi házat."
Hungary,2019-06-27,24.hu,https://24.hu/fn/gazdasag/2019/06/27/reklamado-google-facebook/,Milliárdokkal tartozhat Magyarországnak a Facebook és a Google,"A G7 számításai szerint 2018-ban a Google- és Facebook-hirdetések fele után nem fizették meg a reklámadót, így összesen 2,5 milliárd forintot vihettek ki az országból. Mint írják: a Google és a Facebook 2017 óta szerepel a 100 millió forintnál nagyobb adóhátralékot felhalmozó adózók listáján, ott találjuk őket a legfrissebb, idén március végi NAV-összesítésben is.
Emlékeztetnek: a NAV-nak joga van az ír adóhatóságtól kérni a cégek elmaradt közterheinek behajtását, de vajmi kevés esélye van annak, hogy ez eredménnyel jár. Az ír kormány aktívan segíti a globális internetes szereplőket, nem véletlen, hogy itt van az európai központja a Google és a Facebook mellett például az Airbnb-nek, az Adobe-nak, a Linkedinnek és az Apple-nek. Írország olyan adó- és jogi környezetet teremtett,
ami kvázi legalizálja, hogy az amerikai technológiai cégek gyakorlatilag ne fizessenek adót Európában, jelentősen károsítva ezzel minden más uniós országot.
A Google és a Facebook nem csak a reklámadót spórolja meg az ír bejelentkezéssel. A Facebook Magyarországon társasági és iparűzési adót sem fizet, illetve alkalmazottai sincsenek. A Google-nek van egy alapvetően értékesítéssel foglalkozó magyar kft.-je, náluk 40 fő dolgozik. Árbevétele tavaly 2,8 milliárd forint volt, teljes egészében exportból.
Kiemelt kép: AFP"
Hungary,2019-06-23,24.hu,https://24.hu/belfold/2019/06/23/kozlekedes-egeszsegugy-berlakasprogram-vita-fopolgarmester-elovalasztas-jeloltj/,"Nagy tervek, kevés konkrétum: vitáztak az előválasztás főpolgármester-jelöltjei","Jelentősebb véleménykülönbségek nélkül tartottak vitát péntek este a budapesti ellenzéki főpolgármester-jelölti előválasztás induló immár harmadszorra. Az ATV műsorára tűzött eseményen a Momentum által indított Kerpel-Fronius Gábor, az MSZP-Párbeszéd jelöltje, Karácsony Gergely, és a DK által felkért Kálmán Olga ismertette programját. A jelölteknek nagy terveik vannak, ám azokról kevés konkrétum hangzott el, az nem igazán derült ki, miként valósítanák meg a programpontjaikat. Annyi bizonyos, hogy hármuk közül választják ki azt a jelöltet, aki mögé beáll az ellenzék, pontosabban annak nagyobbik része.
Bár televíziós vita zajlott, Karácsony Gergely meglehetősen oldott hangulatban beszélt arról, miért épp ő a legalkalmasabb jelölt arra, hogy az ellenzéki főpolgármester-jelöltje, majd főpolgármester legyen. Azt mondta: mindannyian csapatkapitánynak készülnek. Szerinte bizonyította már alkalmasságát.
Kaptam a Fidesztől apait-anyait, készen állok.
– mondta.
Beszélt Tarlós Istvánról is, aki szerinte már annyira mélyre süllyedt, hogy „keszonbetegséget” kapnának, ha követnénk. Azt mondta, ő már kihívta vitázni Tarlóst, de nem mert kiállni vele és erős kétsége van afelől, hogy valaha is kiáll-e majd vitázni.
Fotó: Marjai János / 24.hu
A DK által felkért Kálmán Olga már komolyabb hangot ütött meg. Közölte, ő nem fog politikusként beszélni, nem fogja megváltoztatni őt a politika, ő az emberek, a nézők nyelvén szeretne beszélni. Szerinte alkalmas a főpolgármesteri posztra, 25 éven át készült politikából, gazdaságból, városüzemeltetésből, most pedig cselekedni szeretne. Kiemelte, ő nem fog beállni a politikai gyalázkodók sorába, nem fog részt venni senkinek a lejáratásában, az nem az ő stílusa.
Kerpel-Fronius Gábor egy fokkal még komolyabb hangot ütött meg, mint Kálmán Olga. A Momentum által indított jelölt arról beszélt, ő a munka világából jön, ezért tudja, hogy az embereket meg kell hallgatni, és gondolataikat be kell építeni a programba. Víziót kell adni a városnak – hangsúlyozta. Kiemelte, ő kompromisszum- és vitaképes, ám a médiakezelés szempontjából van mit tanulnia. Ő is beszélt arról, hogy Tarlós István nem mer kiállni vitázni. 
Szerinte ez a Fidesz szokásos taktikája, hogy negligálják az ellenfelet.
A jelöltek rövid jellemzésük után beszéltek arról, hogy mik lennének az első intézkedéseik. Kerpel-Fronius Gábor elmondta, első között lenne az az intézkedése, amely szerint átláthatósági biztost nevezne ki, és megvizsgáltatna minden gyanús szerződést, és a hátrányosakat felbontatná, és megpróbálna kártérítést fizettetni utánuk. Mint mondta, feltérképeztetné a bérlakásállományt, és felújítási programot indítana. Intézkedési közt lenne továbbá:
Az ingatlanok esetében „lakatlansági adót” vezetne be,
Megadóztatná az Airbnb-t,
A társasházak építése esetén kötelezővé tenné, hogy az önkormányzat a lakások 30 százalékát féláron vehesse meg.
Fotó: Marjai János / 24.hu
Kálmán Olga az egészségügyről beszélt, kiemelten arról, hogy azt szeretné elérni, hogy 5 perc alatt időpontot lehessen foglaltatni a szakrendelőkbe, ezért fővárosi ügyfélközpontot hozna létre, ami ezt koordinálná. Beszélt arról is, fontosnak tarja a köztisztaságot is, ezért minden aluljárót naponta fel kellene mosni. A közlekedésről szólva pedig elmondta, azt szeretné, havonta 10 régi buszt cseréljen le a főváros elektromos járművekre, valamint megszüntetné a parkolási mutyit. Továbbá:
A 18 év alattiaknak ingyenessé tenné BKV-t, ami szerinte 6 milliárd forintba kerülne,
5 éven belül 10 ezer bérlakást építtetne Budapesten,
Légkondicionálót szereltetne a hármas metró szerelvényeire.
Karácsony Gergely Tiborcz-adóról beszélt kiemelten, amely szerint megadóztatna minden olyan ingatlant, amelynek az értéke meghaladja a félmilliárd forintot. Ezen a ponton Kálmán Olga ismét műsorvezetői szerepbe helyezte magát és vissza kérdezett:
– A NER-lovagok tisztességtelenül gazdagodtak?
– Igen.
– Akkor ez nem büntetőjogi kategória?
– De, csak nem legfőbb ügyésznek készülök, hanem főpolgármesternek.
Karácsony Gergely a továbbiakban konkrétumok nélkül beszélt arról, hogy bérlakás felújítási és építési programra szerinte is szükség lenne, de erre a problémára valódi választ ő sem igazán tudott adni.
A vita végén a három jelölt elmondhatta, miért szavazzanak rá, majd mindannyian ígéretet tettek arra, hogy az előválasztásban győztes jelölt kampányát támogatni fogják. Érdekes volt egyébként, hogy bár Kálmán Olga kiemelte, nem kíván politikusként beszélni, a három jelölt közül leginkább az ő beszéde tűnt politikus szónoklatnak.
Kiemelt kép: Marjai János/24.hu"
Hungary,2019-06-29,24.hu,https://24.hu/szorakozas/2019/06/29/telaviv-pride2019-izrael-melegfelvonulas-kaja-jeruzsalem-neil-patrick-harris/,"Óriási, de családias melegfelvonulás, jó ételek és száguldó rollerek az Így jártam anyátokkal sztárjával","Hiába rendezik a világ legnagyobb és legszínesebb melegfelvonulását Tel-Avivban, a hatalmas tengerparti buliba torkolló menet családi rendezvénynek is beillik. Izraelbe pedig bármikor máskor is érdemes elmenni – mondunk is legalább öt indokot, hogy miért.					
„Hát az meg mi?” – kérdezte meglepett értetlenséggel Naama, Airbnb-szállásadónk, amikor közöltem vele, hogy kifejezetten a Pride miatt érkeztünk a barátnőmmel pont azon a hosszú hétvégén. Miután elmagyaráztam, hogy egyszerűen érdekel az esemény, amiről már sok helyen olvastam, hogy a világ egyik legnagyobb szabású felvonulása, ahol idén amúgy 250.000 ember vett részt, akkor is kicsit döbbenten rázta a rasztáit, miközben kedvesen mosolygott, továbbá hosszan győzködött, hogy eszünkbe ne jusson a belváros felé elindulni, ha strandolni van kedvünk, mert arra csak tömeget találunk, míg a másik irányban csodás nyugalom vár ránk.
Ugyanakkor hamar kiderült, hogy valószínűleg ő az egyetlen ember a városban, aki nem értesült az eseményről. 
Az persze elképzelhető, hogy a korábbi napokban nem járt egyáltalán étteremben, kávézóban, pékségben, bárban, piacon, fodrásznál, ruhaüzletekben és úgy általában az utcán sem nagyon, ahonnét a felsorolt, száz számra burjánzó helyiségekbe beláthatott volna, vagy egyszerűen csak nem dekódolta  a nagyon is nyilvánvaló jeleket, de az biztos, hogy a város kereskedői, vendéglátósai és egyéb szolgáltatói mindent megtettek, hogy felhívják a figyelmet az eseményre, és szinte egységesen szivárványszínbe öltöztek. A kocsmák, bárok jelentős része kínált kifejezetten a pride-ra kitalált menüt (nyilván elsősorban inkább marketinges, mint gasztronómiai megfontolásból), és úgy tűnt, egyszerűen versenyhátrányt jelentene, ha valaki nem díszítette volna sokszínűre a kirakatát.
Mi csütörtökön érkeztünk, maga a Pride-eseménysorozat akkor már majdnem egy hónapja tartott a legkülönbözőbb programokkal, a kívülállók számára alighanem „klasszikusnak” gondolt bőrruhás-szadomazo kellékes csakfiúknak buliktól, a transzvesztitashow-kon, beszélgetéseken és melegfilm-fesztiválon keresztül a szivárványcsaládok számára szervezett tetőteraszos brunchpartikig. A péntekre időzített felvonulás az egész programsorozat tulajdonképpeni záróeseménye volt, bár hivatalosan még szombaton késő este is tartottak néhány bulit. Tel-Aviv belvárosában a széles homokos tengerpart mentén egy szintén széles, többsávos út fut, maga a part pedig egy ponton, a tengerparti óriásszállodasor végén hatalmas füves közparkká változik: ez volt a felvonulás végpontja, ide futott be a 14 hivatalos vonulókamion és az azokat követő lenyűgöző méretű és igencsak színes tömeg, és itt zajlott az eseményt záró, fesztiválszerű buli is.
Fotó: Matiszkó Kitti
Első ránézésre a vonulás nem is sokban különbözött a budapesti menettől, még a kordon is megvolt. Csakhogy ez a kordon más célt szolgált. Bár 2015-ben a jeruzsálemi felvonuláson egy ultraortodox támadó egy embert halálra késelt és többeket megsebesített, extra elővigyázatosság nem volt megfigyelhető a szervezésben. Izraelben amúgy is mindennapos a fegyveres emberek látványa az utcán, amihez a turista is villámgyorsan hozzászokik, két nap után gyakorlatilag nem is veszi észre, hogy a kedvesen beszélgető terepruhás fiatalok kezében akkora félautomata fegyver van, hogy alig látszanak mögötte. A kerítés ott van, de szinte bárhol ki és be lehet rajta menni, a célja nem az, hogy huhogóktól meg ellentüntetőktől védjen, sokkal inkább az, hogy egy esetleges autós vagy teherautós terrortámadást megakadályozzon. 
Mivel a kordont a tengerparttól helyenként több száz méterre húzták fel, valódi bezártságérzést nem okozott, lényegesen szabadabban lehetett vonulni, mint Budapesten.
A menetet sokkal inkább jellemezte a felszabadult vidámság, mint az elszánt aktivistáskodás. A résztvevők döntő többsége egyszerűen jól érezte magát, a gyakori sztereotip vélekedéssekkel ellentétben nem mutogatni akarta magát, hanem csak örülni annak, hogy együtt lehet másokkal, például a szerelmével, legyen az azonos vagy különböző nemű. Tel-Aviv amúgy is meglehetősen szabad város, mindenféle szavazásokon időről időre megválasztják a világ leginkább melegbarát településének – szóval szó sincs arról, hogy a melegek ilyenkor előbújnak odúikból, sima hétköznapokon is lehet látni egynemű párokat teljesen emberi szituációkban: fogják egymás kezét, utaznak a buszon, vásárolnak a boltban, ebédelnek. Talán emiatt van, hogy itt a Pride is inkább tűnik nagy közös össznépi pikniknek, mint egyenlőségpárti demonstrációnak. Az ürügy persze ugyanaz, mint mondjuk Budapesten vagy Isztambulban, de a körülmények lényegesen békésebbek.
Fotó: Gili Yaari/NurPhoto via Getty Images
Az esemény fővédnöke, nemzetközi nagykövete az a Neil Patrick Harris volt, akit a többség leginkább az Így jártam anyátokkal című sitcom-sorozatból ismer, nem is véletlenül, mert azzal lett világhírű, de emellett feltűnt például az American Horror Story-ban vagy a helyenként kifejezetten zseniális Kalandférgekben is, és általában pedig igencsak foglalkoztatott Broadway-színész és musicalénekes. Harris volt az első nyíltan meleg Oscar-házigazda, de vezetett már Tony- és Emmy-díjátadót is, gyakran vendégeskedik nagy amerikai tévécsatornák késő esti beszélgetős műsoriban, férjével – akivel egyébként béranyától született ikerpárt nevelnek – Elton John és házastársa legjobb barátai és családi nyaralópartnerei, és úgy általánosságban meglehetősen népszerű figurája a kortárs popkultúrának. 
Harris, aki egyébként több nyilatkozatában is határozottan visszautasította, hogy melegikonnak nevezzék, és elmondása szerint ez volt élete első melegügyi felvonulása és a menet előtti nap, egy nyilvános beszélgetésen is sokkal inkább kedves, mint harcias hangot ütött meg, pont tökéletesen illeszkedett ennek az óriási, békés és felszabadult felvonulásnak az élére, és derekasan integetve a menetet vezető kamionról ki is vette a részét az ünneplésből. Akik bőrtangában vonagló mellpiercinges szadomazo-figurák öncélú masírozására számítottak, azoknak viszont csalódniuk kellett.
Tel-Aviv amúgy nemcsak ilyenkor, hanem egész évben remek úti cél, gyakorlott utazóknak is rengeteg érdekességet tartogat, de kiváló próbaterep lehet olyanok számára is, akik kevés tapasztalattal rendelkeznek az Európán kívüli utazásban. Izrael pont annyira egzotikus, hogy kedvet hozhat a további kalandozásokhoz, de egyszersmind sok szempontból megnyugtatóan ismerős is lehet a Kelet-Európából érkező turista számára. Következzen öt olyan ok, ami miatt mindenképp érdemes akár egy hosszú hétvégére is Tel-Avivba utazni, ha az embernek több ideje van, akkor pedig könnyedén el lehet tölteni akár egy-két hetet is a környéken.
1, A tenger
A Földközi-tenger keleti partvidéke ugyan nem tartozik a világ legszebb tengerpartjai közé, a Horvátországhoz szokott átlagos magyar turista például egészen biztosan látott már szebbeket is. Ugyanakkor az a tény, hogy Tel-Aviv gyakorlatilag teljes belvárosa egyszersmind egy hatalmas, sok kilométeres homok strand is egyben, elég sokat tesz hozzá a városhoz.
A turisták és helyiek egyaránt ki is használják ezt a lehetőséget és kora reggeltől késő estig benépesítik a partot. 
A város pedig gondoskodik az infrastruktúráról: általában a legzsúfoltabb időszakban is vannak elérhető napágyak, napernyők, székek és egyéb szükséges kellékek, egyes partszakaszokon teljesen ingyen, máshol pedig néhány sékelért, láthatóan figyelve arra, hogy a döntő többség számára megfizethető legyen az élmény. Magát a szolgáltatást kicsit talán túl komolyan is veszik, legalábbis arra utal, hogy az egységesen délután 17 óra 45 percig szolgálatot teljesítő, Baywatch-hangulatú figyelőtornyokban ülő úszómesterek munkaidejük utolsó fél órájában összehangolt, de teljesen reménytelen kísérletet tesznek arra, hogy kiparancsolják a vízből a benntartózkodó néhány ezer embert, mondván, az általuk nyújtott életmentő szolgáltatás híján a fürdőzés veszélyes és tilos. A feladat, ahogy az sejteni lehet, az akkor még bőven tomboló 32-35 fokban lehetetlen, a fürdőmesterek hangosbeszélője a műszak lejártával elhallgat, az összegyűlt családok meg fürdőznek tovább vidáman naplementéig.
Fotó:Michael Jacobs/Art In All Of Us/Getty Images
2, Az étel 
Ha csak egyetlen érvet lehetne mondani amellett, hogy miért érdemes Izraelbe utazni, akkor biztosan az ételre szavaznék. Tel-Avivban rengeteg helyen lehet jó áron jót enni és egyáltalán nem a Michelin-csillagos vonalra kell gondolni, sokkal inkább a street foodra, csak szerencsére ott nem úgy hívják, hanem egyszerűen csak ételnek. Bár természetesen a különféle gasztrodivatok, mint a világ minden nagyvárosába, így ide is kitörülhetetlenül betették a lábukat, mivel jelenleg éppen annak a fajta laza mediterrán konyhának van világszerte igen nagy divatja, ami itt őshonos, ezért Izrael esetében ebben semmi erőltetett trendiskedés nincs, hanem éppen a természetesség jelének tűnik.
Ez a konyha, bár természetesen kínál rengeteg húsfélét is (főleg a bárány és a csirke elterjedt), mégis erősen zöldségcentrikus, és nem csak az izraeli konyháról alapból mindenkinek beugró humusz és falafel miatt. 
Óriási kultusza van az édesburgonyának, a padlizsánnak és karfiolnak is, az egyik leghíresebb kifőzdejellegű tel-aviv-i étterem, a Miznon például konkrétan erre, a minden különösebb fakszni nélkül, egészben sütőpapírba csomagolt és kemencében megsütött zöldségre építette fel egész imidzsét. Az akció szerencsére olyan jól sikerült, hogy a Miznon az elmúlt pár évben komoly nemzetközi terjeszkedésbe is kezdett, és ma már nemcsak Párizsban, New Yorkban vagy Melbourne-ben sütik óriási látványkemencében a karfiolt, de Bécsben, közvetlenül a Szent István-székesegyház háta mögött is nyitottak egy üzletet, amelynek felkeresését mindenkinek határozottan javaslom, aki arra jár. A város másik jellegzetes, minden sarkon kapható fogása a mostanában Budapesten is überdivatossá váló shakshuka, ez a leginkább a lecsóra emlékeztető, de annál valamivel paradicsomosabb, frissen készülő fogás, amibe alapból egész tojásokat ütnek, de kínálják padlizsánnal, sajttal és fűszeres merguez kolbásszal is. A legjobbat a műfajban talán a kifejezetten erre a fogásra specializálódott és ezt nevében sem titkoló Dr. Shakshukában lehet enni.
Fotó: A szerző felvétele
3, Az emberek 
Egy olyan országban, ahol a repülőgépről való leszállás pillanatától kezdve úgy érzi az ember, hogy bármelyik pillanatban igazoltathatja és számonkérheti egy terepszínű egyenruhába bújt, állig felfegyverzett tinédzserlány, elsőre talán meglepőnek tűnik, hogy mennyire kedvesek az emberek valójában.
Igen, tényleg sok a rendőr és a katona, meg az egyenruha alapján a gyakorlatlan szem számára néha nehezen beazonosítható szervezethez tartozó fegyveres, 
nemcsak a reptéren és a közintézményekben, hanem az utcán, a bevásárlóközpontokban, sőt, az éttermekben is, de egyrészt az ember ezt meglepően gyorsan megszokja, másrészt pedig dacára a ránézésre fenyegető jellegnek, ezek a fegyveresek általában mosolyognak és sokkal inkább segítőkészek, mint fenyegetőek. Az egész olyan, hogy végig úgy érezheted, ami nem is áll távol a valóságtól: ők csak a feladatukat végzik egy zűrzavaros múltú és komplikált jelenű országban, ahol az ilyenfajta jelenlét egyszerűen része a hétköznapi életnek, és ahol a helyiek megtanultak ezzel együtt élni.
4, Jeruzsálem
A fallal körülvett, szűk, macskaköves utcákkal sűrűn átszőtt jeruzsálemi óváros azon kevés helyek egyik a világon, ahol az ember tényleg ma is úgy érezheti magát, hogy átélhet valamit a szinte tapintható módon jelen lévő több ezer évnyi történelemből. A négy városrészre (keresztény, muszlim, zsidó és örmény) osztott óváros és a Templom-hegy alig néhány négyzetkilométerre összetömörítve tényleg az emberi kultúrtörténelem egyik legsűrűbb olvasztótégelye és ezt még a szervezett tömegturizmus sem tudja tönkretenni. Ennek oka pedig az, hogy Jeruzsálem annak ellenére élő város marad, hogy közben minden pillanatban úgy érzi magát a látogató, mintha egy történelmi film díszleteibe csöppent volna. De miközben a Via Dolorosa koptatott kövein csúszkálva joggal gondolhatunk arra, hogy tényleg pont ezeken a köveken járva cipelhette Krisztus a keresztjét, pontosan ugyanolyan érvényes gondolat az is, hogy miért nincs hely ebben a csak humuszt árusító kifőzdében a sarkon, ahol sorban állnak a helyi arabok és az is, hogy milyen lehet kopt ortodox keresztény papként munkába járni ebben a városban. 
Amíg az ember bolyong az óváros útvesztőjében, egyszerre érzi úgy magát, mintha egy óriási jelmezbálban lenne és egy nyüzsgő középkori vásárban, ahol eszmék és áruk egyaránt elképzelhetetlen színes keveréke veszi körül. 
A városfalon kívül lévő, napközben jemeni, iráni, etióp és zsidó kifőzdék illatával elborított, és az Ezeregyéjszaka forgatagát idéző, éjszakára viszont a helyi fiatal hipszterek, és az idősebb generáció közös bulinegyedévé alakuló Mahane Jehuda piac pedig olyan varázslatos hely, amely önmagában is képes lenne minden várost felhelyezni az ide-mindenképp-el-kell-menni térképre. (Igen, meg kell nézni a Siratófalat, a Sziklamecsetet és a Szent Sírt is.)
Fotó: Artur Widak/NurPhoto/ Getty Images
5, Az elektronikus közlekedési forradalom élőben
Izraelre szokás start-up központként gondolni, ahol burjánzanak a különféle innovatív megoldásokat kínáló IT- és biztonságtechnikai vállalkozások, az viszont számomra korábban nem volt világos, hogy hasonló forradalom zajlik a tel-avivi közlekedésben is. Legalábbis legutóbbi ottjártamkor, négy évvel ezelőtt ennek még semmi nyomát nem tapasztaltam. A helyzet ma viszont az, hogy az izraeli fővárosban olyan mértékben terjedtek el a különféle elektromos közlekedési eszközök, amilyen sürrűséget én eddig maximum San Francisco egyes nagyon divatos városrészeiben feltételeztem.
És ez esetben nem Teslákra kell gondolni, hanem az átlagember számára sokkal könnyebben elérhető eszközökre, konkrétan rollerekre és biciklikre. 
Ha azt állítjuk, hogy Tel-Avivban szinte mindenki ilyen tölthető eszközökkel közlekedik, nem állunk távol a valóságtól, tényleg rengetegen használják ezeket a veszélyesen felgyorsítható és kevés védelmet kínáló cuccokat. Nem csak sajátokat: a városban jelen van a már nálunk is elérhető Lime és a konkurens Bird eroller-szolgáltató egyaránt, aminek köszönhetően a belváros leginkább egy óriási roller-lerakatnak tűnik, mivel a felhasználók százával állítják le az eszközöket az utcán. 
Az elektromos biciklik ránézésre inkább saját tulajdonban vannak, népszerűségük pedig teljesen érthető egy jellemzően meleg és viszonylag dimbes-dombos városban, amely ugyan remekül biciklizhető, de a sok emelkedőnek köszönhetően igazán nem jön rosszul a gépi rásegítés. Gyalogosként már kevésbé jó hír ez, a járdán sétálva bőven voltak olyan pillanatok, amikor egyszerre három száguldó rolleres és két biciklista között kellett megpróbálni életben maradni. Ha van ok, ami miatt az egyébként nagyon gyerekbarát várost kevésbé ajánlanám olyanoknak, akiknek magukra vigyázni még kevésbé tudó emberekre is figyelniük kell, akkor ez lenne az.
Fotó:Sergey OrlovTASS/ Getty Images
(Kiemelt kép: Matiszkó Kitti)
Pride a 24.hu-n!
Ahogy tavaly, így idén is külön cikkekkel készültünk júniusra, ami világszerte a Pride hónapja. 2018-as cikkeinket itt, az ideieket itt találod!"
Hungary,2019-06-17,24.hu,https://24.hu/elet-stilus/2019/06/17/az-egy-het-mallorcat-huszezer-forintert-kinalo-utazasi-oldalakat-inkabb-jo-messzire-keruljuk-el/,Az egy hét Mallorcát húszezer forintért kínáló utazási oldalakat inkább jó messzire kerüljük el,"Sokaknál a nyár nagy slágere minden évben az utazás, legyen szó belföldi vagy külföldi kirándulásokról. Általában döntések elé kényszerülünk ilyenkor: maradjunk Magyarországon belül vagy lépjük át a határt, és pillantsunk bele más kultúrákba. Ha előbbi kérdésben dűlőre jutunk, jön a lényegesebb: magunk szervezzük meg az utat, vagy teljes egészében bízzuk azt utazási irodára? Mutatjuk, mire kell utóbbi esetben fokozottan figyelni.					
Nehéz témakör ez azoknak, akik még egyszer sem döntöttek úgy, külföldre is kikacsintanak, hogy az év nagy részében felgyülemlett fáradalmakat ott pihenjék ki. Érthetően sok ilyenkor a lehetőség az utazás megszervezését illetően, valószínűleg a legkönnyebb módja, ha egy utazási irodára bízzuk a dolgot.
A kényelmességünknek nem feltétlenül lesz felára, ugyanis sok helyre a charterek és az ellátás miatt tényleg olcsóbb a szervezett utazás, mint az egyéni, illetve vannak olyan helyek, ahol nincs airbnb és apartman bérlésre lehetőség, ezek esetében az utazási irodáknak általában jobb hotel-áraik vannak, mint ha közvetlenül szeretnénk foglalni.
Magyarországon számos iroda kínálata közül válogathatunk, igazából a bőség zavara miatt, jórészt azt sem fogjuk tudni, melyikhez ugorjunk be némi diskurálásra, ám a közösségi média brutális térnyerése kínál egy új, de közel sem veszélytelen lehetőséget: mégpedig az önjelölt utazásközvetítők „mesebeli” ajánlatait.
Veszélyes vizeken
Valószínűleg mind belefutottunk már a közösségi médiás oldalainkat böngészve olyan hirdetőkbe, akik rendkívüli szorgalommal listáznak külföldi utazásokat a világ legszebb helyeire, akár 5-10 ezer forintos repülőjegyért. Általában az emberek nagyobb része hajlamos is egyből bankkártyát ragadni, és a közvetítői felárat egyaránt kicsengetve, már foglalja is a háromnapos római kirándulást, nem olvasva az olyan apróbetűs kiegészítéseket, hogy mindez decemberben realizálódik majd. És ez csak a kisebbik gond ezeknél a szervező oldalaknál.
Egyrészt sok esetben olyan ajánlatokat tüntetnek fel, mikor a külföldi turistacélpontnak számító városokban holtidő van, azaz december, január környéke, nem csoda, hogy a helyiek se nagyon merészkednek ki majd a macskaköves utcákra, nemhogy az utcai árusokat, helyi parádékat kereső gyanútlan turisták. Ezek az oldalak sokszor a légitársaságok rosszul feltüntetett repülőjegy árait is bedobják csaliként, ebben az esetben kétfajta történettel találkozunk:
mikor a repjegy árát utólag módosítja a légitársaság, és szépen visszakapjuk a pénzünket, utazás nélkül,
vagy pedig arra leszünk figyelmesek, hogy a jegyek elfogytak, de egy-két kommentelő már beírta a poszt alá, hogy „foglalva”, esetleg „tavaly 1000 forintért mi is így utaztunk három hétre Mallorcára, ajánlom az oldalt!”.
Nem kizárt, hogy az oldal tulajdonosa megfelel a hazai utazásközvetítői feltételeknek, de esélyes, hogy belefuthatunk csalókba is. Bárki ugyanis nem kínálhat utazást, hiába van az adott oldalon 3-4-5000 lájk, mert
Magyarországon csak az folytathat utazásszervezői tevékenységet, aki ezt bejelenti, egyben meg is felel a szigorú szabályzatban előírtaknak. 
Erre létezik nyilvántartás is, a Budapest Főváros Kormányhivatala jóvoltából, meg lehet hát nézni, mely cégek szerepelnek a listában, ők ugyanis jogszerűen működnek. Természetesen azok a cégek is fel vannak tüntetve, akikhez még véletlenül sem szabad segítségért fordulni.
Akadálymentes utazás
Akinek nem fér bele az idejébe – még inkább nem ért hozzá -, hogy saját maga szervezze meg külföldi utazását, jobban jár, ha egy utazási iroda segítségét kéri. Itt is vannak persze buktatók, érdemes komolyan odafigyelni arra, milyen feltételek alapján választunk utazásközvetítőt.
Természetesen nemcsak a közösségi oldalon található közvetítők esetében ajánlott a csekkolás, hanem ugyanígy járjunk el a többi utazásszervező cég esetében is. Így kiderülhet, némelyik cégnek nincs elegendő vagyoni biztosítéka sem, azaz, ha bármilyen módon meghiúsul az utazásunk, a cég visszatérítheti a költségeket. Ha viszont nincs biztosíték, lesz néhány álmatlan éjszakánk, ha rosszul sül el az utunk.
Ha valamelyik utat gyanúsan olcsónak találjuk, bátran merjünk gyanakodni, és inkább nézzünk másik iroda után, nem sajnálva a pénzünket. A nagyon alacsony árú utazásoknak több oka lehet: ha egy cég egy másik alá látványosan próbál ígérgetni, ott pénzügyi gondokra is gyanakodhatunk – és ha még ez a kis gyanú sem tántorít el minket az irodától, kérjünk szerződést, amiben pontosan le van írva, miért fizetünk, átolvasva az apróbetűs részeket. Kiderülhet ugyanis, hogy a felárakat valamiért „elfelejtik” az irodánál megemlíteni.
Akár megnézhetjük a nem mindig releváns véleményeket az utazási iroda oldalán, vagy esetleg a közösségi médiában is: ha többségben találunk köztük homlokráncolásra okot adó hozzászólásokat, talán érdemes elgondolkodni a továbbiakat illetően. Fórumokon, blogbejegyzésekben sokan hangot adnak a nemtetszésüknek azáltal, hogy pórul jártak az adott utazási irodával. Érdemes fenntartásokkal kezelni ezeket is, de ha túlzottan sok ilyen típusú véleményt olvasunk, nézzünk inkább más cég felé.
Vizsgáljuk meg alaposan a cég weboldalát, mert lehet, nagyon alap dolgok fölött fogunk átsiklani. Ha a kapcsolat menüpont alatt olyan e-mail címet találunk, amire hiába küldünk üzenetet, de nem érkezik válasz, ott valami bűzlik. Ugyanez a helyzet a telefonszámmal is: ha nem veszik fel, holott a munkaidő miatt kötelező lenne, inkább ne pazaroljuk rájuk az időnket.
A prospektus nem vicc, ha onnan választunk szobát, az iroda köteles oda elvinni. Amennyiben az érkezéskor úgy vesszük észre, nem igazán azt látjuk, ami a kisfüzetben volt, dokumentáljuk minél pontosabb fotókkal az esetet, hogy aztán legyen bizonyítékunk a saját igazunkra.
Csillagok: más-más kritériumrendszer van Európában és a világ egyéb tájain, ha szállodákról beszélünk. Nem biztos, hogy Franciaországban és Thaiföldön ugyanannyit ér egy háromcsillagos szállás.
A fentebbiek mérlegelése akár sok energiaráfordításnak is tűnhet, elvégre pont azért kérjük az utazási iroda segítségét, mert saját vállunkról le akarjuk venni a terhet. De még mindig jobb ennyi energiát beletenni a dologba, minthogy Egyiptomban leszállva a repülőről, azzal találjuk szembe magunkat, hogy biciklin ülve várnak minket a reptéren, hogy úgy szállítsanak el az „ötcsillagos” szállodánkba.
Épp ezért kell megkérdeznünk mindent az irodában, nem engedve, hogy homályos válaszokkal próbáljanak lerázni bennünket. 
Egy rendes utazási irodában nem is fognak, ez mindig lebegjen a szemünk előtt.
Szponzorált tartalom
A cikk az Invia támogatásával készült."
Hungary,2019-06-13,24.hu,https://24.hu/kozelet/2019/06/13/eszak-korea-kim-dzsongun-kim-dzsongnam-cia-gyilkossag/,"Ha volt észak-koreai besúgója a CIA-nak, akkor az csak Kim Dzsongun testvére lehetett","A Wall Street Journal a héten robbantotta a bombát: Kim Dzsongun féltestvére, a 2017 februárjában meggyilkolt Kim Dzsongnam az amerikai Központi Hírszerző Ügynökség (CIA) ügynöke volt, és több alkalommal is találkozott a szervezet embereivel. A lap informátora pontosan úgy fogalmazott, hogy egyfajta nexus volt a felek között.
Kim Dzsongnamot 2017. február 13-án a Kuala Lumpur-i nemzetközi repülőtéren gyilkolták meg. A férfihez várakozás közben lépett oda egy nő, aki egy olajos anyagot fröcskölt az arcába, majd eltűnt. Pillanatokkal később egy másik nő lépett oda hozzá hátulról, és eltakarta a kezével az áldozat szemét. Ezt követően gyorsan elnézést kért és továbbállt.
Alig több mint húsz perc múlva Kim Dzsongnam meghalt. A kegyetlen gyilkosságot egy VX nevű, igen erős idegméreggel követték el, amit házilag nem lehet előállítani. Legkevesebb négy észak-koreai ügynök nézte végig a helyszínen a támadást, majd még mielőtt elkaphatták volna őket, repülőre szálltak. Repülés közben pedig elkerülték azokat az országokat, amelyek földre parancsolhatták és letartóztathatták volna őket.
A két nőt perbe fogták, de az derült ki róluk, hogy nem észak-koreai ügynökök, hanem volt örömlányok. Az indonézi Siti Aisyah és a vietnami Doan Thi Huong a vallomásában arról beszélt, hogy a tudtukon kívül faragtak belőlük gyilkost néhány hónap alatt. Mindketten azt hitték, hogy egy japán YouTube-csatorna átverős videójában kapnak főszerepet.
Siti ellen ejtették az összes vádat, és Doan is megúszta a halálbüntetést, mindössze három év négy hónapra kellett börtönbe vonulnia.
Ha igazak a Wall Street Journal információi, miszerint az észak-koreai diktátor féltestvére a CIA informátora volt, akkor az választ adhat arra a kérdésre is, miért akartak végezni vele. Ugyanakkor Kim Dzsongunnak más okból is lehetett félnivalója a fivérétől.
Úton Disneylandbe bukott le
Kim Dzsongnam a második észak-koreai legfelsőbb vezető, Kim Dzsongil és Szong Hjerim színésznő titkos kapcsolatából született, és ő volt a trón legfőbb várományosan. Csak aztán nem úgy alakultak a dolgok, ahogyan azt eltervezték.
Fotó: AFP
Élt Moszkvában és Genfben is, majd 1988-ban aztán hazaköltözött Észak-Koreába, és ekkor tudta meg, hogy bővült a család egy Kim Dzsongun nevű fiúval. Apja innentől közel sem szerette annyira, mint korábban, Kim Dzsongnam pedig depressziós volt a szülői házban. 
Titkosszolgálati információk szerint Kim Dzsongil egy idő után ajánlatot tett neki: ha megházasodik és gyereke születik, elmehet az országból. 1995-ben mindez meg is történt, azt viszont nem tudni pontosan, hogy mikor hagyta el Észak-Koreát.
A legnagyobb fordulópont a család életében 2001-ben következett be, amikor Kim Dzsongnam családja hamis dominikai útlevelekkel akart bejutni Japánba, ahol a tokiói Disneylandet keresték volna fel. Ezután kitagadták és sosem tért haza, Makaóban telepedett le, ahol a szerencsejátéknak élt.
Kim Dzsongnam a dinasztia első és mostanáig egyetlen tagja, aki életvitelszerűen lakott Észak-Koreán kívül. Ez pedig már önmagában is fenyegető tényező volt az állam és a diktátor számára.
Félt, pénzre volt szüksége
A rezsimről sok mindent elárul, hogy a hírszerzésnek egy kiközösített családtaghoz kellett fordulnia információszerzés céljából. Miután ugyanis Kim Dzsongil meghalt, az amerikai kormány semmit nem tudott Kim Dzsongunról, és a legkézenfekvőbb megoldásnak az tűnhetett, ha a féltestvérét keresik fel némi segítségért.
Kim Dzsongnam állítólag egy amerikai ügynökkel találkozott néhány nappal a halála előtt egy malajziai szigeten, a repülőtéren nála lévő táskában pedig 120 ezer dollár készpénzt találtak, aminek eredete szakértők szerint egyértelműen bűnügyi szervezetekre vagy a titkosszolgálatokra vezethetők vissza.
A CIA gyakran mélyen a zsebébe nyúl, ha számára értékes információk birtokába tud jutni. Kim Dzsongnamnak pedig feltehetően pénzre volt szüksége, mert unokatestvérét, aki anyagilag rendszeresen támogatta őt, 2013-ban szintén megölték.
Hogy mit tudott az amerikaiaknak mondani, az jó kérdés, mert minden jel arra utal, hogy nem volt politikai bázisa Észak-Koreában, magyarán a napi fejleményekkel nem lehetett tisztában. Egy ilyen elzárt ország esetében viszont minden apró adalék fontos lehetett a hírszerzőknek, főleg úgy, hogy abban az időben még Donald Trump és Kim Dzsongun atomháborúval fenyegette egymást.
Az észak-koreai diktátor egyébként még akkor is tarthatott féltestvérétől, ha egyáltalán nem fűzték szálak a CIA-hoz. Mégpedig azért, mert hivatalosan neki kellett volna átvennie apjuk helyét, az ebből adódó feszültségeket pedig el akarta kerülni. 
Tény, hogy a kapcsolatuk folyamatosan romlott, és egyre rosszabb véleménnyel volt a rezsimről. 2009-ben például arról beszélt, hogy Észak-Koreát meg kellene reformálni és nyitnia a külvilág felé, mint Kínának. Aztán 2012-ben, amikor Kim Dzsongun lett az ország vezetője azt mondta,
vannak kétségeim afelől, hogy tud-e kormányozni olyasvalaki, akinek kétéves politikai tapasztalata van.
Kim Dzsongnam tudta, hogy nincs biztonságban. Miután a fivére átvette az irányítást Észak-Korea felett, elkezdett aggódni, hogy mi fog történni vele. Állítólag nem vált paranoiássá, de a félelem kezdett eluralkodni rajta. Kerülte a beszélgetést az idegenekkel, mert attól tartott, kémkednek utána. Kétszer is megpróbáltak merényletet végrehajtani ellene, sikertelenül.
Az utolsó éveiben kiéleződött az ellentét közte és a rezsim között. Hozzá közel állók elmondása szerint utolsó genfi útján már egy airbnb-s lakást vett ki, holott korábban rendszeresen luxusszállodákban élt.
Trump nem hagyná
Trump amerikai elnök kedden újságíróknak arról beszélt, gyönyörű levelet kapott előző nap Kim Dzsonguntól, aki szerinte betartotta az atomtesztek felfüggesztéséről szóló ígéreteket. Hogy ez miért nem jelent semmit, arról korábban itt írtunk.
Fotó: Saul LOEB / AFP
Természetesen érdeklődtek nála Kim Dzsongnam és a CIA kapcsolatáról is, amire Trump rávágta, nem hagyta volna, hogy ilyesmi megtörténjen.
Láttam a CIA-ről és a Kim Dzsongun féltestvéréről szóló híreket, és azt kell mondanom, hogy a kormányzásom alatt ilyen biztosan nem eshetne meg
– mondta.
Trump ezzel megerősítette azt a korábban többször is emlegetett álláspontját, hogy Kim Dzsongun jó ember, és a világért sem kémkedne utána.
A nyilatkozat azért is érdekes, mert az elmúlt hetekben a Wall Street Journal szivárogtatása mellett két jelentős hír járta be a világot:
Kim Dzsongun kivégeztetett több diplomatát, köztük azt is, aki előkészítette a találkozót az amerikai elnökkel;
és hogy egy megfigyelő szervezet szerint Észak-Korea nyilvános kivégzéseket hajt végre, hogy megfélemlítse az embereket.
Bár előbbi csak részben igaz, ugyanis a szóban forgó diplomata egy hétvégi eseményen Kim Dzsongun társaságában bukkant fel, mindkét eset rávilágít arra, hogy a CIA-nek van oka kémkednie a rezsim után, mert az észak-koreai rezsim továbbra sem ismer határokat a brutalitásban."
Hungary,2019-06-11,24.hu,https://24.hu/fn/gazdasag/2019/06/11/lakas-lakhatast-mindenkinek-szegenyek-abcug/,"Abcúg: Az nem segít, ha csak a legszegényebbeknek utalnak ki komfort nélküli lukakat","Egy Ausztriából indult európai állampolgári kezdeményezés szervezői szerint az Európai Uniónak igenis lennének eszközei, hogy segítsen legyőzni az európai városokban a lakhatási válságot.					
A „Lakhatást mindenkinek” kampányt elindító Karin Zauner-Lohmeyer az Abcúgnak azt mondta, az EU nagyon konkrét lépésekkel tudná ösztönözni, segíteni a tagállamokat és a megfizethető lakások hiányával leginkább küzdő városokat, hogy szerepet vállaljanak ennek a hiánynak a mérséklésében.
Például azzal, hogy segít nekik pénzhez jutni a saját, szociális lakáscélú befektetéseikhez, vagy uniós szintű ösztönzőkkel járul hozzá, hogy a rövidtávú, turizmussal összefüggő lakáskiadás ne legyen vonzóbb, mint a hosszútávú bérbeadás az ingatlantulajdonosok számára. Magyarországon is elindult az aláírásgyűjtés, amivel európai uniós szerepvállalást követelnek a szinte minden uniós országban érzékelhető lakhatási krízis kezelésére.
Karin Zauner-Lohmeyer a városi lakásügynökségnél dolgozik Bécsben, és ott az európai ügyekért felelős. Ebben a szerepkörben volt lehetősége Európa-szerte utazni, konferenciákon vett részt, és beszélt rengeteg, más városokban hasonló területen dolgozó kollégával, civil szervezetek munkatársaival. Ezáltal felismerte, hogy valami nagyon nem stimmel a lakhatási rendszerekkel. Egész Európában. A lakhatás túl drága, és óriási hiány van megfizethető árú lakásokból Európa szinte minden nagyvárosában. Budapesten is.
Ezért döntött úgy, hogy elindítja az állampolgári kezdeményezést. Válaszok kellenek erre a problémára, jobb európai uniós szabályozásra van szükség ahhoz, hogy az európai embereknek könnyebb legyen megfizethető lakhatáshoz jutni. Ehhez elsősorban több közösségi és szociális alapon épülő lakásra, és állami szerepvállalásra van szükség. A szabad piac ugyanis szerinte sosem fogja széles társadalmi rétegek számára biztosítani a megfizethető lakhatást.
Van egy ötpontos követelésük is. Szeretnék, hogy az EU biztosítsa a szociális és megfizethető lakhatáshoz való könnyebb hozzáférést, ha a szociális lakásszektorba való állami/önkormányzati befektetésre ne vonatkozzanak a maastrichti követelmények, hogy javítsanak a lakhatásra költhető EU-s források hozzáférhetőségén. Követelik a rövidtávú lakáskiadást, egészen pontosan a turizmussal összekapcsolódó Airbnb valamiféle szabályozását az Európai Unió szintjén. Az adózási szabályok megváltoztatásával lehetne ezen fordítani."
Hungary,2019-04-14,24.hu,https://24.hu/tech/2019/04/14/airbnb-rejtett-kamerak-biztonsag/,Rejtett kamerákat találtak több Airbnb otthonban,"A múlt héten a SkyNews hozott nyilvánosságra egy ijesztő történetet egy új-zélandi családról, akik felfedezték, hogy az írországi Airbnb-hosztjuk nemcsak, hogy felvette őket kamerával, de élőben közvetítette is a felvételt. A corki lakásban rejtett kamerával készítettek felvételt a családról, akik a füstjelzőben találták meg az eszközt, és a férj számítástechnikai hátterének köszönhető, hogy az élő videót is. Az Airbnb bocsánatot kért tőlük, de először azt mondta, nem talál semmiféle kivetnivalót a dologban, és csak később, amikor nagyobb nyilvánosságot kapott az ügy, vette le a hosztot a platformról.
A lakásmegosztó cég szabályzatában az áll, hogy a lakástulajdonosoknak joguk van kamerát szerelni a lakásba addig,
amíg az nem a fürdőszobában, vagy egy olyan helyiségben van, ahol a vendégek alszanak,
és amíg a vendégeknek van esélyük beleegyezni a helyzetbe. Nyilvánvaló, hogy ezúttal nem ez volt a helyzet.
És ez még csak nem is elszigetelt eset volt: az Atlantic egy márciusi cikke is hasonlóról számol be. Az ilyen lakásokban megszálló vendégek ráadásul attól is kezdenek megijedni, hogy a vendéglátók megtorolják rajtuk, ha szólnak az Airbnb-nek, hiszen sok hosztnak ez az egyetlen jövedelme, és nem örülne, ha kizárnák a platformról. Ez a cikk egy miami otthonról szólt egyébként, akinek a gazdája már a nevét is eltévesztette a korábban használthoz képest, a vendég ekkor kezdett gyanakodni, hogy valami nem stimmel – annak ellenére, hogy az oldalon nagyon jó értékeléseket kapott a házigazda.
A miami otthonban ráadásul a hálószobában volt a kamera.
Ez egyértelműen ellenkezik az Airbnb szabályzatával, mégsem lett nagyobb botrány a dologból – a vendégnek visszautalták a pénzét, a házigazda pedig nem árulhatja többet a lakását a platformon, de ennyi. És ez csak két olyan vendég, aki a sajtóhoz fordult – sokkal többen is lehetnek, olyanok is, akik észre sem vették, hogy filmezik őket.
Az Atlantic cikkéből az derül ki, hogy az Airbnb kiáll a vendégek mellett akkor, ha a hálószobában vagy a fürdőszobában találnak kamerát, de akkor nem, ha olyan helyen bukkannak rá, ahol elvileg szabadna működnie, de nem szólt róla a házigazda.
A SkyNews cikkére reagálva az Airbnb azt írta, hogy minden szabályszegést nagyon szigorúan vesznek, és sajnálják, hogy az első reakciójuk nem felelt meg a családnak. Azt is hozzátették, hogy 500 millió vendég használta eddig az Airbnb-n keresztül kiadott lakásokat, és az ilyen incidensek nagyon ritkák.
Nagy Nikoletta  további cikkei
Nem követemSzerzőim
Nem örülhetnek felhőtlenül a helyiek a világ legnagyobb naperőművévekCelluxszal fedezte fel az anyagot, aminek nem is szabadna léteznie72 óráig nem lehet vélemény írni A gyűrűk ura-sorozathoz, hogy megelőzzék a trollkodást"
Hungary,2019-06-03,24.hu,https://24.hu/tech/2019/06/03/adathalaszat-internet-nyaralas-repulojegy/,"Sírás lehet a nyaralásból, ha nem figyelünk oda","A rosszindulatú levélszemétcégek és adathalászok tevékenységét nyomon követő Kaspersky Lab kutatók május során több olyan esetet lepleztek le, amikor kedvezményes utazásokat kereső embereket próbáltak kihasználni. A szakértők, többek között, több mint 8000 népszerű szállásfoglaló oldal ajánlatának álcázott adathalász-támadást találtak, valamint számos olyan hírlevelet, amelyeknek feladói létező utazási oldalaknak adták ki magukat, és az áldozatokat telefonszámuk megszerzése után fizetős telefonszolgáltatásra regisztrálták be.					
A spamelés és az adathalászat a leghatékonyabb támadási technikák közé tartoznak, pszichológiai manipuláció által használják ki az olyan emberi viselkedésformákat, mint a márkák iránti bizalom. A kampányok gyakran nagyon meggyőzőek, a támadók olyan hamis, a valódi verziókkal szinte tökéletesen megegyező weboldalakat használnak, amelyek révén könnyen hozzájutnak a gyanútlan áldozatok bankkártya-adataihoz, amikor azok olyan szolgáltatásokért vagy termékekért fizetnek, melyek valójában nem is léteznek.
A kutatók egyetlen nap alatt (május 21.) hét olyan hírlevelet találtak, amelyeknek feladói népszerű repülőjegy- és szállásportáloknak álcázták magukat. Három közülük ingyenes repülőjegyet kínált egy rövid kérdőív kitöltéséért és megosztásáért. A kérdőív harmadik kérdése után arra kérte a kitöltőt, hogy írja be telefonszámát, melyet utána a támadók fizetős mobilszolgáltatásokra regisztrálták be.
Nyáron megszaporodik az adathalász-támadások száma. Fotó: ThinkStock
Ezzel párhuzamosan a kutatók április vége és május vége között adathalász-támadásokra lettek figyelmesek, melyek során a támadók olyan népszerű szállásokat kínáló weboldalnak álcázták magukat, mint például az Airbnb (7917 támadás). Az egyik esetben a csalók olyan adathalászoldalt hoztak létre, amely nagyon hasonlított a valódi oldalra, és ezen keresztül kínáltak olcsó, magas értékelésű belvárosi szállásokat. Amikor az áldozat megerősítette a foglalást és átutalta a pénzösszeget, az ajánlat és a csaló is eltűnt.
„A késő tavasz és nyár eleje népszerű időszak a csalóknál, ekkor használják ki a kedvezményes ajánlatot vagy last minute nyaralást kereső embereket. Nem csak az a probléma, hogy a hamis weboldalak egyre hitelesebbnek tűnnek, de egyre több ember foglal szállást és repülőjegyet az okostelefonján keresztül, amelyeken pedig sokkal nehezebb észrevenni például a hamis linkeket. Emiatt az utazók rendkívül sebezhetővé válnak. Arra ösztönözzük az embereket, hogy a szállások és jegyek foglalásához mindig az eredeti oldalakat használják, illetve erős spam- és adathalászszűrővel ellátott biztonságtechnikai megoldás védje eszközeiket, amely még az átverés előtt érzékeli a csaló szándékokat” – mondja Andrey Kostin, a Kaspersky Lab kiberbiztonsági kutatója. 
A Kaspersky tanácsai a felhasználóknak:
Ha egy ajánlat túl jó, hogy igaz legyen, valószínűleg nem is igaz. Ezeket jobb elkerülni!
Figyelmesen nézze meg az oldal linkjét, mielőtt megadná bejelentkezési adatait. Ha valami nincs rendben az URL-lel (helytelenül van leírva, nem úgy néz ki, mint az eredeti oldal, speciális szimbólumokat használ betűk helyett), ne írjon be semmit az oldalra.
Szállását és utazását megbízható szolgáltató weboldalán foglalja le, és a weboldal nevét a címsorba manuálisan írja be.
Ne kattintson ismeretlen forrásból érkező linkekre (akár e-mailben, Messengeren vagy közösségi oldalakon keresztül kapja).
Dömös Zsuzsanna  további cikkei
Nem követemSzerzőim
Ezt tudjuk eddig a TikTok „mágikus"" algoritmusárólSzexuális zaklatásnak számít, ha valaki letaperolja az avatarunkat?Magyarokat is érint minden idők egyik legnagyobb mobilos csalása"
Hungary,2019-05-30,24.hu,https://24.hu/otthon/2019/05/30/itt-a-legkeresettebbek-az-alberletek-budapesten/,Itt a legkeresettebbek az albérletek Budapesten,"A bérlők többsége továbbra is a belvárosban, valamint az egyetemek közvetlen közelében keres albérletet, függetlenül attól, hogy ezekben a kerületekben kell jellemzően a legtöbbet fizetni egy lakásért. Főként az egy vagy másfél szobás, 30-40 négyzetméteres ingatlanokat keresik az érdeklődők.					
Az ingatlanárak emelkedésével egyenesen arányosan nőnek az albérleti díjak is. Budapesten ez a legnépszerűbb kerületekben fokozottan érezhető, a tapasztalatok szerint a jó állapotban lévő lakásokat mégis rendkívül gyorsan bérbe veszik.
A budapesti bérlakáspiacon a pesti oldalon többek között az V. kerületben a legnagyobb kereslet, mindez annak ellenére, hogy a koltozzbe.hu adatai alapján itt már négyzetméterenként 4400 forint az átlagos bérleti díj. Mindez azt jelenti, hogy egy 40 négyzetméteres lakás kibérlése legalább 176 ezer forint, és ehhez még hozzá kell számolni a rezsi jelentette kiadásokat.
Pesten népszerű még a VII., a VIII., a XIII. és a XIV. kerület is, melyek közül utóbbi a legolcsóbb, hiszen a négyzetmérenkénti bérleti díj alig haladja meg a háromezer forintot.
A Duna túlpartján, a budai oldalon a II. és a XI. számít slágerkerületnek, ahol az árak négyzetméterenként 3300 és 3400 forint között mozognak.
Fontos tényező még, hogy az egyetemek környékén nyáron nagy nyüzsgés tapasztalható az ingatlanpiacon. Mivel idén is az ELTE-t jelölték be legtöbben a felvételizők közül és a Budapesti Gazdasági Egyetem is szerepel a top 5-ben, július végén, az egyetemi ponthatárok kihirdetésekor várhatóan tovább nő majd a kereslet, és mivel a kínálat stagnál, ez az árakban is megmutatkozhat majd.
Ezzel együtt érdekesség, hogy a fiatalok hajlandók nagyobb összegeket az albérletre áldozni, ha az adott lakás jól felszerelt, bútorozott, jó az elhelyezkedése. Ezzel rengeteg időt spórolhatnak meg úgy, hogy otthonos kényelemben érzik magukat.
A szűkebb értelemben vett belváros ugyanakkor sokak számára megfizethetetlenné vált az Airbnb miatt, hiszen itt jellemzőbb az ingatlanok pár napos kiadása, ami nagyobb bevételt jelent a tulajdonosoknak, ezáltal jelentősen növelve az albérleti díjakat.
Május közepén egyébként 160 ezer forint körül alakult a lakások átlagos bérleti díja a fővárosban, ami hétszázalékos drágulást jelent.
Szponzorált tartalom
A cikk a Költözzbe támogatásával készült."
Hungary,2019-05-29,24.hu,https://24.hu/fn/gazdasag/2019/05/29/lakashitel-alberleti-dij-lakasvasarlas/,"Lakásvásárlás: sokan spekulálnak úgy, hogy az albérlő fizesse ki a hitelt","Minden második lakást befektetési céllal értékesítenek a fővárosban, azonban egyes népszerű projektek esetében akár a 70 százalékot is elérheti a befektetők aránya.  Az értékesítési tapasztalatok alapján a befektetők körében legnépszerűbbek a belső V., VI., VII., VIII., valamint a IX., XI. és a legtöbb újépítésű projektet magáénak tudó XIII. kerületek.
A legkeresettebb lakástípusok jellemzően a nappali plusz 1 vagy 2 hálószobás kiosztású, 38 és 60 négyzetméter közötti alapterületűek – állítja Vincze Edit az Otthon Centrum Solutions ügyvezetője. A kertvárosi és peremkerületi projekteknél azonban módosul a vásárlói összetétel: ezeken a területeken a végfelhasználók vannak többségben, a tranzakciók 65-70 százalékában.
A népszerű kerületeken belül is kiemelt lokációnak számítanak a metróvonalhoz, a Nagykörúthoz, valamint az egyetemekhez és a belvároshoz közel eső területek. A belvárosi V., VI. és VII. kerületekben az Airbnb a legelterjedtebb kiadási forma, az itt vásárlók 60 százaléka választja a kiadásnak ezt a formáját. Azoknak tanácsolja Vincze Edit az Airbnb típusú kiadást, akik egyedi vagy igényesen kialakított lakással rendelkeznek, amelynek napi menedzsmentjét és karbantartási igényét akár saját maguk, akár egy erre piacra szakosodott cég meg tudja oldani, emellett a tulajdonos elfogadja, hogy a bevétel nem egyenletesen oszlik meg.
Új lakás hitelre
Befektetési célú lakásvásárlás esetén gyakori forgatókönyv, hogy a felvett hitel törlesztőrészletét az albérleti díj fedezi, így az önerőn kívül további lényegi befektetésre nincsen szükség. Hogy mire lehet ebben az esetben számítani, arra is hoznak példát.
Tegyük fel, hogy a kiszemelt 1,5 szobás XIII. kerületi lakásra előszerződik az ügyfél 38 millió forintos áron. 20 százalék önerő befizetési után további 20 százalékot fizet a műszaki átadáskor, ami összesen 15 millió 200 ezer forintnyi saját tőkét jelent. A vételár további részét hitelből finanszírozza. A jelenlegi hitelajánlatok alapján, 15 éves futamidővel körülbelül 150 ezer forintos törlesztőrészlettel kell számolni. A lakást a jelenlegi piaci árakkal számolva 150-160 ezer forintért tudja majd kiadni, így a törlesztőrészletét fedezheti a bérleti díj.
A futamidő végén az ügyfél 15 millió forint saját tőkebefektetéssel vásárolt egy 38 millió forint értékű lakást, amelybe még nincs belekalkulálva az ingatlan várható értéknövekedése.
Sokat bukhat, aki ezt nem veszi figyelembe
A hagyományosnak számító hosszú távú kiadási formát választók esetében a VIII., IX., XI. és XIII. kerületek számítanak népszerűnek, ahol a belvárossal ellentétben már számos új építésű lakás közül is válogathat az érdeklődő. Sokat bukhat azonban, aki nem veszi figyelembe a közlekedési viszonyokat, legfőképp a metró vonalakhoz viszonyított távolságot. Az ingatlanos cég tapasztalatai alapján például egy a Nyugati Pályaudvar közelében található lakás akár 15-20 százalékkal magasabb áron adható ki, mint egy Angyalföld távolabb eső részén fekvő ingatlan.
Emellett fontos utánajárni a területet érintő egyéb fejlesztéseknek is, amelyek befolyásolhatják az ingatlan értékét, ezáltal a kiadási lehetőségeket is. Vincze Edit rámutat, hogy a fejlesztők által kedvelt XIII. kerületben várható közel 10 ezer lakás átadása jelentős terhet róhat az infrastruktúrára az elkövetkező években, amelynek következtében az itt élők életminősége is sokat változhat. Azt javasolja a lakásvásárlás előtt állóknak, hogy érdeklődjenek a helyi hatóságoknál a kiszemelt ingatlan környezetében tervezett egyéb beruházásokról is, így elkerülve, hogy a kiszemelt lakás mellé buszvégállomást vagy akár benzinkutat építsenek, csökkentve ezzel ingatlanunk értékét.
Kiemelt kép: Neményi Márton"
Hungary,2019-05-24,24.hu,https://24.hu/tech/2019/05/24/rejtett-kemkedo-kamera-kaspersky-lab/,Így leplezheti le a kukkoló rejtett kamerákat,"Még áprilisban írtunk róla, hogy a SkyNews nyilvánosságra hozott egy ijesztő történetet egy új-zélandi családról, akik felfedezték, hogy az írországi Airbnb-hosztjuk nemcsak, hogy felvette őket kamerával, de élőben közvetítette is a felvételt. A corki lakásban rejtett kamerával készítettek felvételt a családról, akik a füstjelzőben találták meg az eszközt, és a férj számítástechnikai hozzáértéséhez köszönhetően az élő videózást is sikerült leleplezni.
Az ilyen felderítő eszközök áldozatai leggyakrabban üzletemberek, politikusok, aktivisták és újságírók, írja közleményében a Kaspersky Lab kiberbiztonsági cég. A kutatók az utazók biztonságának érdekében megosztottak pár tanácsot arról, hogyan óvhatjuk meg elektronikus eszközeinket és információinkat egyszerű technikák és eszközök segítségével.
A kutatók javaslata alapján egyszerűen észrevehetjük a rejtett kamerákat és mikrofonokat például egy olyan online felületen is beszerezhető eszköz segítségével, amelyben beépített rádiófrekvencia szkenner, illetve fénykibocsátó diódák és vörös üveg van. Ez az eszköz kimutat minden olyan forrást, ami elektromágneses hullámokat bocsát ki (ilyen a legtöbb vezeték nélküli poloska és kamera), majd ezek alapján megkereshetők a rejtett kamerák. Egyéb más felületekhez képest a kamera lencséje sokkal erősebben veri vissza a fényt, így azt a kamerának látszó tárgy felé irányítva, majd a vörös üvegen keresztül nézve egy fényes vörös pont lesz látható.
Forrás: iStock
De akár a telefont is használhatjuk olyan kamerák kiszúrására, amelyek infravörös megvilágítást használnak, ugyanis a mobil kamerái felismerik az infravörös sugárzást. Fontos azonban, hogy néhány eszközben – ilyen például az iPhone – túl erős az infravörös filter, így ezekkel nem működik a trükk.
Zavaró háttérzaj keltésével pedig egyszerűen elkerülhető, hogy rejtett mikrofonnal hallgassanak le minket. A Noisli nevű program segítségével olyan hangokat lehet lejátszani, mint a csapból folyó víz, ezek a hangok pedig szinte minden felvételt megzavarnak. 
Néhány további tipp a kutatók listájáról:
Soha ne hagyja személyes dolgait, beleértve elektronikai eszközeit felügyelet nélkül – vigyen magával mindent, ha elhagyja hotelszobáját.
Minden eszköze legyen jelszóval védett, a rajta tárolt információk pedig titkosítottak. Az Android és iOS legújabb eszközei alapértelmezés szerint már jelszóval védettek és titkosítottak. Ide kattintva megnézheti, hogyan kapcsolható be a teljes titkosítás a BitLocker segítségével a Windowson, ide kattintva pedig ugyanez FileVault segítségével, ha macOS-t használ.
A nem biztonságos Wi-Fi hálózatok kockázatait pedig vezetékes egér és beépített billentyűzet segítségével kerülheti el.
Érdemes megtanulni, hogyan ismerhető fel a kétirányú tükör. Ezek valóban ritkák a hétköznapi életben, de léteznek. Tegye az ujját a tükör felületére: ha rést lát az ujja és a tükörkép között, akkor az egy normális tükör. Ha nincsen rés, akkor valószínű, hogy kétirányú tükörrel találkozott.
(Kiemelt kép: iStock)
Dömös Zsuzsanna  további cikkei
Nem követemSzerzőim
Ezt tudjuk eddig a TikTok „mágikus"" algoritmusárólSzexuális zaklatásnak számít, ha valaki letaperolja az avatarunkat?Magyarokat is érint minden idők egyik legnagyobb mobilos csalása"
Hungary,2019-06-17,24.hu,https://24.hu/kultura/2019/06/17/jozsefvaros-bulinegyed/,"Józsefváros nem egy bulinegyed, de ezt sose kérte tőle senki","A VIII. kerület bontogatja a szárnyait, csak mindig letörnek belőle egy darabot. A Mindspace már nem reggelizhet a piacon, a Corvintetőnek vége, az Aurórát szintén szorongatják.					
Az EP-választás hajrájára ráfordulva írta meg korábban az Index, hogy a Fővárosi Önkormányzat Csarnok és Piac Igazgatósága (CSAPI) a május végi szavazásig és az őszi önkormányzati választásig biztosan beszünteti a piacokban szerveződő programokat, nehogy valakinek a nagybevásárlás közben támadjon kedve politizálni. Az aláírásgyűjtés leginkább a piacok előtt ment, de egy éppenséggel politikamentes nonprofit szervezet esett áldozatául az intézkedésnek. A Mindspace tavaly március vége óta szervezett közösségi reggeliket a Rákóczi téri piacon. Korántsem ez az első alkalom, hogy Józsefvárosban be kényszerül zárni egy kultikus hely, vagy arrébb kell költöznie egy meghatározó klubnak. Az önkormányzat igyekszik kordában tartani a lendületet, nehogy a városrész a bulinegyed sorsára jusson, de az is látszik, hogy nem tudnak különbséget tenni kocsma és kocsma között. Az elmúlt években sok furcsaság történt a kerületben, és nem csak az Aurórával lehet példálózni. Ott a Corvintető, a Kék Ló vagy a Zsiga is, melyekről már ugyancsak múlt időben lehet beszélni.
A Mindspace például teljesen fölöslegesen szenvedte el a kampány utolsó heteit, míg a politikai hovatartozását nyíltan kezelő Auróránál már sokkal inkább az látszik, hogy az önkormányzat bármit megmozgatna, hogy bezárassa a közösségi házat. Érdekes csavar viszont, hogy amíg a CSAPI látszólag jóhiszeműen, saját hatáskörében betiltotta a piacain a rendezvényeket, addig a sajátjait gond nélkül megtartja, fel se merül benne a kettős mérce. A Corvintető esete hasonlóan rejtélyes, a ráncfelvarrásra váró Corvin Áruház felújítása előtt nem sokkal a razziára hivatkozva záratta be a jegyző klubot, de akad olyan hely is a VIII. kerületben, ami több mint fél éve várja, hogy kinyithasson.
Vászontáskás hipszterek összeborulása a helyiekkel
A Mindspace (ha többet szeretne megtudni a szervezetről, itt egy interjú velük) valamivel több mint másfél éve szervez programokat a VIII. kerületben, főként a Palotanegyedre és a Rákóczi térre koncentrálva. Növényeket cserélnek, közösségi irodát üzemeltetnek, és kreatív kisvállalkozásokat inkubálnak, kivesznek előre üzlethelyiségeket, hogy megelőzzék a franchise-okat. A reggelikkel a piacot akarták népszerűsíteni, hogy nagyobb legyen a forgalom, és üljön le hozzájuk, aki akar. Sok munkájukba került, hogy ne csak a saját körük csatlakozzon az eseményekhez, hanem a környékbelieket, a régi lakosokat is bevonják. Addig maradtak, amíg be nem jött. „Az emberek egyre jobban és jobban részesei lettek” – mondta Vida Vera, a Mindspace egyik tagja a 24.hu-nak. Bár megkapták, hogy a mesterséges dzsentrifikációt segítik, Vida szerint a vászontáskás hipszterek megjelenése adottság: a dzsentrifikációt megállítani nem, de mediálni tudják. Nincs abban semmi különös, hogy a Facebookon elértek egy réteget, akiknek szimpatikus a munkájuk, és akik érzékenyek a vizualitásra. De nem ártottak az ügynek, inkább úgy fogalmazott, hogy izgalmas, ahogy a különböző csoportok keverednek. A régi VIII. kerület az újjal, és azokkal a budapestiekkel, akik talán még be sem költöztek a kerületbe. 
A Mindspace csapat bevallása szerint remek kapcsolatot ápolt a csarnok üzemeltetésével. Örültek, hogy Dénes Ákos, a CSAPI vezetője is aláhúzta, közösségi programjaik nem politikai kezdeményezések voltak. Április 24-től azonban határozatlan időre visszavonták az engedélyüket, és a Mindspace nem is tervez a csarnokba szánt programjaikkal. Hivatalos indoklást nem kaptak. Pedig a Mindspace eddig, és ezután sem kér a pártpolitikából.
Mi tényleg egy szakmai szervezet vagyunk. Közérthető, kedves, a környéken élőket bevonó, negyedesítő programjaink vannak. Ha erre az ügyre egy politikai párt, vagy egy politikával foglalkozó civil szervezet rátelepszik, az már kontraproduktív
– hangsúlyozta Vida Vera.
Fotó: Ivándi-Szabó Balázs / 24.hu
Az intézkedés innen nézve éppen az ellenkezőjét érte el: ellenzékit csinált abból, ami nem akart az lenni. De ne szaladjunk ennyire előre, egyelőre a piacos programok ugrottak, pedig sokan befogadták volna a Mindspace-t a környéken. „Nem arról van szó, hogy éhesek vagyunk, és nincs hol reggeliznünk. Ez a csarnokra lett kitalálva. A Rákócityben (a csarnok mögött, a Víg utca 20. alatt nyílt egy közösségi tér, időszakos programokkal) is reggelizhetünk, de minek.” A piacos munkájuk EU-s és V4-es programok része volt. Most azon dolgoznak, hogy ezeket hogyan tudják az épületen kívül, más formában megszervezni.
Az Aurórának mennie kell
A Mindspace és az Auróra között annyi a kapocs, hogy mind a kettő a VIII. kerületben működik, közösségi programokat szerveznek, az Auróra viszont nyíltan ellenzéki. Civil szervezeteknek adnak otthont, tematikus bulikat szerveznek, de közel két éve az önkormányzat hadat üzent az Aurórának. Minden egy razziával kezdődött, majd Sára Botond fideszes polgármester hivatali esküje után ismét kitették volna az Auróra szűrét. Vagyis megvonták a pult, az Auróra Kioszk engedélyét este tíz után, ami egyenlő a halálos ítélettel. Olyan kusza a történet, hogy jobb, ha pontokba szedjük az eseményeket: 
2017 nyarán a rendőrség razziázott a Zengető fesztivál nevű eseményen, amin az ipari kender felhasználásáról tartottak beszélgetéseket és workshopokat.
A százhúsz emberből tizenötöt állítottak elő a rendőrök, csekély mennyiségű marihuánát találtak pár vendégnél, az Auróra viszont közleményében megírta, hogy ugyanez az arány bármelyik budapesti szórakozóhelyen.
Június végén a józsefvárosi jegyző ideiglenesen bezáratta a Kioszkot és a kertet – így elestek a fő bevételi forrásuktól –, a razziát lakossági panaszokkal magyarázták, de már ekkor politikai hátszélről beszéltek.
Az Auróra fellebbezett, és a kormányhivatal nekik adott igazat, jogsértő volt a bezárás.
2017 októberében másodjára is nyert az Auróra a Helsinki Bizottság segítségével, a jegyző határozatát hatályon kívül helyezték.
Sára Botond polgármester tavaly július 16-án tette le a hivatali esküjét, és ugyanezen a napon jelent meg Józsefváros honlapján, hogy az önkormányzat bezáratja az Auróra Kioszkot a Corvin Clubbal, azaz a Corvin-tetővel együtt. Lakossági panaszokra és a hatóság félrevezetésére hivatkoztak, de az Auróra nem tágított.
Szeptemberben az önkormányzat felajánlotta, hogy a tulajdonostól megveszi az ingatlant, de az Auróra arra figyelmeztette a hatóságot, hogy 2024-ig érvényes bérleti szerződésük van.
A Helsinki Bizottság a Kúriáig megy el, hogy kinyithassák a jelenleg este tíz után zárva tartó Kioszkot.
Fotó: Ivándi-Szabó Balázs / 24.hu
Az Auróra még mindig nem tudja, hogy milyen panaszos lakókkal példálózik az önkormányzat. A Helsinki Bizottság politikai leszámolásról beszél, előfordult ugyanis, hogy a mostani polgármester személyesen vett részt a közgyűléseken. A rendeletet úgy értelmezi a kerület, hogy a bezáratáshoz nem kell a lakók többsége, akár egy tulajdonos is elég. „Ez azt jelenti, hogy az önkormányzat akár »saját hatáskörben« is meg tud szervezni ilyen akciót bármelyik vendéglátóhellyel szemben, ha annak környezetében olyan társasházak vannak, amelyekben tulajdonrésszel rendelkezik”– írták a jogvédők közleményükben még márciusban. Jelenleg ott tartanak, hogy muszáj a rendszeres támogatókat szerezniük, hogy fennmaradjon az Auróra. 
„A támogatói hét célja, hogy pótoljuk az elmúlt két hónapban kiesett bevételünket, amit az éjszakai pultzárás okozott, illetve ezzel párhuzamosan bevezetjük a rendszeres adományozói kampányunkat, ami a ház működésének közösségi finanszírozás lábát fogja biztosítani a jövőben. Ahogy már újságok is tudnak az olvasói bázisukra támaszkodni, a fenntartáshoz mi is a közönségünk segítségét kérjük, hiszen a közösségi tér is a nyilvánosság egy formája. A kulturális és közéleti programok, a véletlen találkozások médiumként közvetítik a házban létrejövő rengeteg értékes tartalmat” – mondta Mekler Zsuzsa, Auróra egyik munkatársa.
Ez egy érdekes csavar a vendéglátásban, hogy eljutottunk odáig, hogy nem feltétlenül a szokásos módon, a fogyasztással tartjuk fent a kedvenc helyeinket. Az Auróra gyakorlatilag előfizetőket gyűjt, míg a szintén vándorló Gólya a támogatók közbenjárásával építi fel az új főhadiszállását.
Fotó: Ivándi-Szabó Balázs / 24.hu
Józsefvárosban nem lehet csak úgy bulizni
Bár az Aurórát az önkormányzat látványosan nem hagyja élni, a VIII. kerületben amúgy sem egyszerű a tíz után nyitva tartó helyek élete. Akkor sem, ha az ember nem akar civil szervezetekkel telepakolt közösségi házat üzemeltetni. 2017-ben ugyanis Józsefváros szigorított. A Palotanegyedben üzemelő nagyobbik Lumen a Horánszky utcában például a konyhával, és a koraibb kezdéssel meg tudott maradni, de nem így tervezték ők sem a nyitva tartást (éjfélkor takarodó), hiszen pont a rendelet idején épültek ki. A Mindspace-esekkel is szóba került a józsefvárosi vigalmi negyed témája, de ők is felhívták a figyelmet arra, hogy fontos különbség Belső-Erzsébetváros és Józsefváros között, hogy amíg a bulinegyedet már javarészt Airbnb-k árasztották el hatalmas hotelberuházásokkal, addig a nyolcadik kerületben tényleg laknak az emberek, ide szorultak ki a belsőbb területekre vágyó budapestiek, és az őslakosok is nyugalmat akarnak, egyre nőnek ki a földből a lakóépületek. Még az is rendben van, hogy az önkormányzat igyekszik szabályozni az éjszakai életet. Most már a házban lakók és a vendéglátóhely 15 méteres körzetében élő lakástulajdonosok többségi beleegyezése kell a tíz utáni bulizáshoz. A zárórában szintén a többség egyezik meg, úgyhogy hajnalig nem lesz a sűrűn lakott területeken buli, az egyszer biztos, hiszen rettentő nehéz megszervezni, hogy a szomszédok rábólintsanak. A lakók hatalma azonban kétélű, ész nélkül csaphatnak le, hogy a kulturális értékkel bíró helyeket is egy finom mozdulattal elkaszálják. 
Budapest szinte könyörög azért, hogy a szétrobbantott Hajógyári-sziget helyét valami pótolja, és a tömeg inkább oda vonuljon, ahol nem zavarnak senkit. A tömeg rászabadult a belvárosra – főleg a bulinegyedre – , ami rég kitehetné a megtelt táblát, egyszerűen nem bírja el ezt a terhelést például a VII. kerület. Nem csoda, hogy az azóta elpaterolt Kék Ló annak idején éppen a növekvő forgalom és a kocsmaturizmus elől menekült egy kerülettel arrébb. De hiába, Józsefváros nem tűrte meg olyan sokáig, és lakossági panaszokra hivatkozva felmondta a szerződését. Bár sokan keltek a jazzszíntérnek különösen fontos hely védelmére, tiszta sor volt az intézkedés: önkormányzati tulajdont béreltek, amit Józsefváros bármikor visszavehetett, ha úgy tartotta a kedve. De máshogy is ki lehet valakit rakni Józsefvárosból. A Zsiga bár a masszív törzsközönségével hozzátartozott a kerülethez, viszont az önkormányzat megvonta a teraszengedélyüket, amivel ellehetetlenítették a tulajdonosokat. 2018 nyarán be is csuktak. A zsigások egy bisztróval is adtak egy utolsó esélyt a környéknek, de feladták, eladták az Arany Tacskót (az étterem meg fog maradni valószínűleg), és a kerületből is elköltöztek, mert inkább a vidék felé nyitottak.
A megoldás korántsem egyértelmű, de aki tényleg jelentős bulikkal számol, az jobb ha a külső területek felé veszi az irányt. A Gólya például az Orczy útra, a kínai piachoz költözik. A Vajdahunyad utcában várakozó új klub azonban csak áll, és vár. Már fél éve, hogy a sokkal nagyobb üzleti beruházást jelentő, kulcsrakész Vajda nem tud mit tenni. Úgy tudjuk, az engedélyekkel van gond, és csak este tízig üzemelhetnének, ami egy direkt szórakozóhely esetében öngyilkosság. A józsefvárosi önkormányzatot is megkérdeztük, hogy látják az éjszakai életet a kerületben, és elmondták, hogy szerintük bejött a 2017-ben szigorított a rendelet.
Az azóta eltelt időszak bizonyította, hogy az új szabályozás beváltotta a hozzá fűzött reményeket, ma már a lakosság aktívan tudja befolyásolni lakókörnyezetében működő üzletek nyitva tartását, mely nagyban meghatározza a mindennapjaik nyugalmát. Mára egyértelműen látszik, hogy az éjszakai zajjal kapcsolatos lakossági panaszok száma jelentősen csökkent. Az üzletek a megváltozott környezetet elfogadva alkalmazkodtak a helyzethez, és nagy többségében a szabályokat betartva működnek tovább.
A konzultáció során az is kiderült, hogy a józsefvárosiak nem kívánnak bulinegyedben élni, ezért a kerület vezetése tudatosan törekszik a nyugalom fenntartására, és a mindennapi pihenést kevésbé zavaró funkciók behozatalára, ezért is indult el például a galéria negyed kialakítása a Palotanegyedben. 
– írták a közleményükben.
Ez egy falu
Bárki, akivel beszéltünk a cikk kapcsán, úgy mesélt Józsefvárosról, mint egy faluról. Megvan a hangulata, a törzsközönsége. A legfontosabb, hogy egytől egyig minden meghatározó vendéglátós a szívén viseli a környék sorsát. Hozzájuk nőtt. A Mindspace-esek pláne imádják mondjuk a Csarnoknegyedet, és egy szűkebb területen igyekeznek felrázni az életet. Az első telepesnek azonban a legtöbben a Műterem kávézóra mutogattak, ami 2010 óta működik a Tavaszmező utcában. Puka Eduárd, az alapító (ma már nem ő a tulajdonos, de ő felel a kávéért és a pörkölésért) úgy emlékszik vissza, hogy először ő is ódzkodott a környéktől, és éppen akkor nyitott, amikor a Tavaszmező utcából promenádot terveztek építeni.
Idáig még el lehet merészkedni
– gondolt vissza a kezdetekre, és hozzátette, hogy az utóbbi egy-két évben érezhető igazán a változás.
Tavaszmező utca. Fotó: Ivándi-Szabó Balázs / 24.hu
A törzsvendégek mellett turisták is érdeklődnek errefelé. És ha már a helyi placcoknál tartunk, a Rauf cukrászdát sem lehet kihagyni. Rauf Tamás szintén lokálpatrióta, és esze ágában sincs feladni Józsefvárost. Semmi pénzért. Náluk például már fele-fele a vendégeknél a turista és az ismerős arc. Bár volt, hogy nekik is volt gondjuk a terasszal, maradtak, és nyolcadik kerület biztos pontját jelentik. Rauf szerint egy zarándokhely az övék. Vasárnap rászoruló családokat vendégelnek meg, sok jótékonysági programot szerveznek, miközben már őket is elérte a turizmus.
A Corvintető a legnagyobb kakukktojás
Már csak azért is mondhatjuk, hogy a Corvintető kilóg a sorból, mert a Corvin Áruház tetején pont a Palotanegyed és a bulinegyed határán húzódtak, egyfajta szigetként. Működő opció volt hétvégente egészen addig, míg az önkormányzat ki nem véreztette. Egy bejelentést követően tavaly júniusi razziázott a rendőrség egy bulin, hét embert állítottak elő (kettőt drogterjesztésért, ötöt használatért), hogy pár héttel később a kerület lakatot tegyen a Corvintető ajtajára. Persze csak amíg az eljárás tart (maximum egy évig), de ebben az a jó, hogy ha ki is tartana valahogy az üres emelet, már nem nagyon lenne hova visszatérnie, elvégre az áruház a Blaha Lujza térrel együtt várja az új külsejét. Ebből a képből már kilóghat a Corvintető, pedig jó pár évig tartotta magát. Az egykori tulajdonos, Tóth-Almási Dávid azóta sem érti, hogy mit kellett volna máshogy csinálnia. Jó kapcsolatot ápolt korábban a hatóságokkal, és a razzia előtt nem sokkal egy átfogó ellenőrzésre is sor került. A Corvintetőnek lőttek, és a brand akkor ütést kapott, amiből már nem tudott felállni. 
A zanzásított VIII. kerületi pillanatkép jól mutatja, hogy arrafelé zajlik az élet, az önkormányzat hatalmas erőkkel tartja kordában az éjszakai és kulturális életet. Úgy tűnik, minden koncepció vagy stratégia nélkül. Volt, aki egyenesen úgy fogalmazott, hogy Józsefváros folyamatosan esik szét, a vezetésnek köze sincs a kerülethez. Hogy a másik végletet is nézzük, a szomszédos Belső-Erzsébetváros azonban koordinálatlanul növekedhet, hogy egy ijesztő nyár elé nézhessük legénybúcsús turistákkal együtt. Addig hagyták anyátlanul a bulinegyedet, amíg már tényleg nem lehet vele mit kezdeni, míg Józsefvárosban elég egy hangos szó, és fontos helyek mennek a levesbe."
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2019-05-11,24.hu,https://24.hu/kulfold/2019/05/11/overtourism-turizmus-utazas-turistak/,Végleg felfalják a turisták az otthonainkat Barcelonától Budapestig,"Végleg felfalják a turisták az otthonainkat Barcelonától Budapestig 
Kovács Márta
			2019. 05. 11. 14:05		
							Barcelona, Velence, Dubrovnik: turistacélpontok, ahol az utóbbi években szinte minden nap ki lehetett volna tenni a „megtelt” táblát. A kezelhetetlen mennyiségű turista jelenléte már Budapestet is fenyegeti."
Hungary,2019-05-11,24.hu,https://24.hu/fn/gazdasag/2019/05/11/szja-bevallas-kedvezmeny/,Rengetegen veszni hagynak évi 80 ezer forintot,"Az szja-bevallások elkészítésekor fokozottan ügyelni kell a szálláshely-szolgáltatások és a kriptovaluták adózására - hívja fel a figyelmet a Deloitte a május 20-i benyújtási határidő közeledtével					
A családi kedvezmény mellett más jogcímen is igénybe lehet venni adókedvezményt – mutat rá közleményében a tanácsadó cég. Ilyen lehet például az egészségügyi problémával kapcsolatos adókedvezmény, amelynek a mértéke éves szinten meghaladhatja a 80 ezer forintot. Ezt a lehetőséget évek óta biztosítja az szja törvény, de sokan még mindig nem élnek ezzel a jogukkal.
Kövesdy Zoltán, a Deloitte adóosztályának menedzsere szerint ennek jellemző oka az, hogy az érintettek nem rendelkeznek a szükséges orvosi igazolással, mivel nem ismerik az adókedvezmény igénybevételére vonatkozó szabályokat. Úgy véli,
a jogszabály megfogalmazása is félrevezető lehet, mert súlyos fogyatékosságot említ. A kedvezményre jogosító egészségügyi problémák között ugyanakkor számos olyan is található, amelyek komoly nehézségeket okozhatnak, de a mindennapos szóhasználatban nem feltétlenül tekintjük súlyos fogyatékosságnak, ilyen például a laktózintolerancia.
A nemzetközi társaságoknál dolgozó munkavállalók sokszor elfelejtik, hogy a globális részvényalapú juttatási rendszerekből külföldről származó jövedelmük egy része is lehet munkaviszonyból származóként adózó jövedelem. Ingyenes részvényjuttatás esetében például a részvény piaci értéke a megszerzés időpontjában munkaviszonyból származó jövedelemnek minősül, és árfolyamnyereséget (ellenőrzött tőkepiaci ügyletből származó jövedelmet) csak ezt követően lehet rajta realizálni. Részvényopciók esetében az opció lehívásakor (“exercise”) szintén munkaviszonyból származó jövedelmet lehet realizálni.
Ha külföldön dolgozott, nagyon figyeljen oda!
Ha valaki olyan külföldi befektetésekkel is rendelkezik, amelyekből 2018-ban külföldi forrású jövedelmet, például kamatot vagy osztalékot szerzett, érdemes ezek helyes bevallására és a kapcsolódó adófizetési kötelezettségek rendezésére kiemelt figyelmet fordítania, különös tekintettel arra, hogy a közelmúltban élesedett automatikus információcsere szabályozás alapján a Nemzeti Adó- és Vámhivatal (NAV) a külföldi adóhatóságoktól közvetlenül is megkapja majd az ilyen jövedelmekre vonatkozó adatokat. 
Ausztria tekintetében megszűnt az automatikus kamatadólevonás, az osztrák bankok magyar ügyfelei a betéteik utáni kamatjövedelmüket és az arra jutó adót Magyarországon kötelesek bevallani és megfizetni. Amennyiben valaki nem nyilatkozott magyar illetőségéről az osztrák banknak, felmerülhet a kint esetlegesen levont osztrák adó visszaigénylésének kérdése is – mutat rá Baranyi Gábor, a Deloitte adóosztályának igazgatója.
Igen, az airbnb után is adózni kell
Az airbnb-n, illetve hasonló fizetővendéglátóhely-szolgáltatáson keresztül kiadott ingatlanok után a szálláshely-szolgáltatásra vonatkozó szabályok szerint kell adózni. Egyéni vállalkozónak nem minősülő magánszemély esetén például a tételes átalányadózás összege szobánként 38 400 forint, melyet akkor is meg kell fizetni negyedéves bontásban, ha a tételes átalányadózást választó adózó nem folytatja ezt a tevékenységet az adott év egészében, csak néhány hónapban fogad vendégeket. Ellenkező esetben tételes nyilvántartási kötelezettség mellett, az általános szabályok szerint, az önálló tevékenységre vonatkozó szabályoknak megfelelően adózik a jövedelem, adóelőleg-fizetési kötelezettség mellett.
A bitcoin és más kriptovaluták, valamint a blockchain technológián alapuló befektetési lehetőségek is tartogatnak adózási kérdéseket. A kriptovaluta bányászat és a kapcsolódó befektetési tevékenységek adókötelezettségére vonatkozó szabályok és gyakorlat még nem kiforrottak. A hatóság tételes jogszabályi rendelkezések hiányában kialakított álláspontja alapján a kriptovalutákat érintő gazdasági tevékenységek (például a kereskedelem vagy bizonyos esetekben a bányászat) jellemzően a legmagasabb adóterhelés alá eshetnek, mint egyéb jövedelmet keletkeztető tevékenységek, közel 30 százalékos teljes adókötelezettséggel – ismerteti a Deloitte.
Kiemelt kép: MTVA/Bizományosi: Oláh Tibor"
Hungary,2019-05-03,24.hu,https://24.hu/otthon/2019/05/03/ebben-a-kutyahazban-elmeny-a-pihenes/,Ebben a kutyaházban élmény a pihenés,"A környék csodálatos túrákat kínál a vendégeknek.					
Ha az ember különleges pihenőhelyre vágyik, biztosan talál ilyet utazási portálokon. Az Airbnb a napokban egy igazán ritkaságnak számító házikót ajánlott a kirándulók figyelmébe, szúrta ki a Housebeatiful portál.
Az amerikai Idaho állam Cottonwood városában található “Idaho a Dog Bark Park Inn” elnevezésű kutyaházba invitálják az érdeklődőket. A különleges formájú vendégház légkondicionált, két hálószobával és két fürdőszobával rendelkezik, melyben négy ember kényelmesen elfér.
Az ott megszálló vendégek 90 százaléka értékelte kiválóra a helyet, melyhez az is hozzájárult, hogy a környék csodálatos túrákat kínál a pihenőknek.
A ház magyar pénztárcával mérve is elérhető, hiszen egy éjszakára – átszámítva – 38 ezer forintért bérelhető."
Hungary,2019-04-16,24.hu,https://24.hu/kozelet/2019/04/16/kitiltottak-izraelbol-egy-nemzetkozi-jogvedo-szervezet-helyi-igazgatojat/,Kitiltották Izraelből egy nemzetközi jogvédő szervezet helyi igazgatóját,"A bíróság szerint az ország elleni bojkottra szólított fel.					
Május elsejéig el kell hagynia Izraelt a Human Rights Watch helyi vezetőjének – tudósít az AP hírügynökség. Omar Shakirnak, a nemzetközi jogvédő szervezet Izraelért és Palesztináért felelős igazgatójának kiutasítását a jeruzsálemi kerületi bíróság rendelte el, korábbi fellebbezését elutasítva.
A döntés alapja az a 2017-ben elfogadott törvény, amely minden külföldit kitilt az országból, aki nyilvánosan Izrael bojkottját szorgalmazza. Az izraeli belügyminiszter tavaly májusban rendelte el az amerikai állampolgárságú Shakir kiutasítását, de a bíróság szerint azóta sem hagyott fel bojkottfelhívásaival, amelyeket elsősorban a Twitteren terjeszt. Példaként hozták fel, hogy támogatta az Airbnb később visszavont döntését, amely alapján a szállásmegosztó portál eltávolította a ciszjordániai telepekre vonatkozó hirdetéseket.
A Human Rights Watch szerint sem a szervezet, sem Shakir nem hirdetett bojkottot, de azt várták a cégektől, hogy szüntessék be tevékenységüket a ciszjordániai telepeken, amivel álláspontjuk szerint a nemzetközi humanitárius törvények súlyos megsértéséhez járulnak hozzá."
Hungary,2019-03-29,24.hu,https://24.hu/tech/2019/03/29/uber-mesterseges-intelligencia-gepi-tanulas-varosi-kozlekedes-algoritmusok-big-data-andrea-pasqua-reinforce/,"Budapestről elüldözték, a világ más részein átalakítja a városokat","Egyre több cég számára jelentik a fő versenyelőnyt a gépi tanulásos algoritmusok, igaz ez az Uberre is: a fuvarszolgáltatás mögött álló rendszer elképesztő mennyiségű adatból dolgozik, melyek elemzésével megérthetők az utasok igényei, szokásai. Az adatok a város közlekedéséről és dinamikájáról is sokat mesélnek. A fuvarszolgáltatás jó példája annak, hogyan segíthetik a jövőben a big data és MI-megoldások a közlekedést.					
Az Uber jelenléte a hazai piacon nem volt hosszú életű, s ahogyan idehaza, úgy számos másik országban sikerült elérni kitiltását, kivonulását, a szolgáltatás ettől még él és virul, az Egyesült Államokban például a piac fontos szereplője. Márpedig az USA – Kína után – a második legfontosabb ország a fuvarmegosztó szolgáltatások piacán. A Pew Research Center friss számai szerint az amerikaiak 36 százaléka használt már Ubert vagy Lyftet, 61 százalékuk hallott már legalább valamelyikről, és mindössze 3 százalék, aki egyáltalán nem ismeri őket.
A tíz éve működő Uber 65 országban könnyíti meg 600 város közlekedését, ez idő alatt pedig elképesztő mennyiségű adatra tett szert az eddigi összesen több mint ötmilliárd fuvarból.
Az Uber az utas oldaláról nézve pofonegyszerűen működik: az okostelefonos appban meg kell adni az úti célt, majd a felhasználó kap egy árat becsült érkezési idővel, a sofőrt pedig valós időben követheti egy térképen. E mögött azonban annál is bonyolultabb rendszer működik, mint amit az átlagfelhasználó képes egyáltalán elképzelni: a sofőröket sok-sok szorgalmas és okos algoritmus vezeti el a megrendelőig.
Az árakat is a gépagy állítja be
A március 20-22. közt zajlott budapesti Reinforce AI konferencián az Uber adattudósa, Andrea Pasqua beszélt arról előadásában a fejlesztőknek, hogyan használja fel a cég a gépi tanulást, és milyen igényeket kell kiszolgálniuk – a nem szakmabelieknek utóbbi részek lehettek különösen érdekesek. A hagyományos taxiszolgáltatásokkal szemben az Uber rengeteg dinamikus tényezőt vesz figyelembe egy fuvar megtervezésekor, de a fő szempont, hogy 12-14 percen belül már érkezhessen az autó, ezért okosan kell lavírozni a kereslet és kínálat terén is.
Andrea Pasqua, az Uber adattudósa a Reinforce AI konferencián Fotó: Dömös Zsuzsanna / 24.hu
Az algoritmusok által használt modellek folyamatosan finomodnak, ahogy egyre több a rendelkezésre álló adat a fuvarokról, ezek segítségével sikerül egyrészt pontosan megsaccolni, mikor ér oda az autós egy adott helyre. És még a sofőrökről is adatokat gyűjtenek: például arról, milyen típusú járművel, milyen átlaggyorsasággal közlekednek. A kereslet és kínálat alapján állítják be a fuvardíjat is, ami a taxiktól eltérően nem alapdíjon felül számolt percdíj, hanem több összetevő alapján meghatározott összeg. 
Ahogy a légitársaságok és hotelek is figyelembe veszik a különféle szezonokat, az Uber is előrejelzésekkel készül fel arra korábbi példák alapján, hogy a közlekedésben változás állhat be példáuladott napszak, ünnep, vagy valamilyen esemény miatt.
Hogy a legforgalmasabb órákban túl sokan utazzanak és ne legyen elérhető autó, azt az árazással állítják be, ilyenkor jellemzően borsosabbak a fuvardíjak – 2011 szilveszterén például egy mérföld ára 37 dollár helyett 135 dollárra jött ki. Az árazásnak nem csak rövid, de hosszú távú hatásaival is számolni kell, hiszen az ügyfeleket elveszíthetik, ha túlságosan magas. A gépi tanulás ennek optimalizálásában is segít.
Két éve arról is lehetett olvasni, hogy a tehetősebb környékeken való utazás azt feltételezi, hogy az utasnak több pénze van, így ez is szerepet játszhat a végösszegben.
Az Uber azonban más területen is kihasználná a mesterséges intelligencia lehetőségeit, levédték például egy olyan technológia szabadalmát, amivel meghatározható lenne, hogy a fuvar rendelője mennyire ittas. Az okostelefon érzékelői figyelnék, hogy a felhasználó követ-e el hibákat gépelés közben, milyen gyorsan sétál, és mennyire pontosan találja el a funkciókat. Ezt annak érdekében tervezték, hogy a sofőr eldönthesse, szeretne-e részeget szállítani, nem csoda, hogy az ötletet számos kritika érte, és egyelőre még nincs is használatban.
New York és London nem ugyanúgy pezseg Forrás: Uber
Ahhoz, hogy az adatokból történetek legyenek, az Uber az adatvizualizációt veti be, aminek eszközeivel 2015 óta él. Így állítottak össze városonként egyedi térképeket is a sofőröknek órákra lebontva aszerint, hogy melyik időszakban lehet erősebb forgalomra számítani, az élénkebb időszakokat a világosabb kék árnyalatok jelzik, míg a nyugalmasabbakat a sötétek. 
Bár azt hihetnénk, hogy javarészt mindenki nappal dolgozik, és olyan nagy különbségek nincsenek a nagyvárosok ritmusában, a kulturális különbségek, időjárás és még megannyi tényező miatt vannak eltérések: New Yorkban például korábban kezdődik az esti élet, mint Londonban, és vasárnap is aktívabbak fuvarok terén, bár ez a nap mindenhol láthatóan a pihenésé az Uber-fuvaros rendelések alapján, bár San Franciscóban nagyobb a nyüzsgés.
A nagyvárosok “pulzusa” Forrás: Uber
A cég 2017-ben pedig elérhetővé tette az általa gyűjtött forgalmi adatok egy részét a Movement nevű online szolgáltatáson belül, amit főleg várostervezőknek, kutatóknak, urbanistáknak szánnak. A szakemberek így átláthatják, milyen forgalmas helyekre érdemes hivatalokat, tömegközlekedési csomópontokat telepíteni, így az Uber adatai már nem csak a sofőröknek és utasoknak hasznosak.
Egyre kevesebb saját kocsi
A gépi tanulással megtámogatott, okos fuvarmegosztásnak a hatékonyságon túl más előnyei is vannak, főleg a városi közlekedés egészét tekintve. Az Uber alapítója (az azóta vezetői pozíciójáról lemondott, de a cégen belül továbbra is dolgozó), Travis Kalanick korábban egy TED-előadásában beszélt arról, milyen hatással volt szolgáltatásuk a városi forgalomra, és hogyan szeretnék csökkenteni a városra rótt terheket azokkal a fuvarokkal, amelyekben több utas vehet részt egyszerre.
Ahogy Kalanick is mesélte: a zsebünkben lakó technológiával a jövőben a városok szennyezettségét is csökkenthetjük, és a fuvarmegosztó szolgáltatásoknak köszönhetően kevesebb parkolóhelyre lesz szükség, mert a kocsik folyamatosan mozgásban vannak. És ehhez még csak az önvezető autók sem kellenek, bár azokkal is komoly terveik vannak – már aktívan tesztelik saját modelljeiket, amiket az önvezető flottáikhoz használnak majd fel.
Kalanick szerint a fuvarmegosztásé a jövő, a saját autó birtoklásának pedig a kocsik fenntartási költségein túl nagy az egyéni és közösségi ára. 2007-ben minden férfira, nőre, gyermekre jutott egy autó az Egyesült Államokban, Kínában még több saját járművet birtokolnak a lakosok. 
A sofőrök hétmilliárd órát töltenek évente összesen dugóban, ami 160 milliárd dollárnyi bevételkiesést jelent az USA-nak, és a szén-dioxid-kibocsátás ötöde aközben keletkezik, hogy az autók állnak a dugókban, vagy a lámpáknál. Az autó pedig az idő 96 százalékában kihasználatlanul áll a garázsban, vagy parkol valahol, ami pedig jelentős helyet igényel a városokban.
Az utóbbi években egyre több szakértő vizionálja azt (többek közt Tim O’Reilly is), hogy a megosztott szolgáltatásoké a jövő, legyen szó fuvarról, vagy szállásról (például AirBnB). Egy 2017-es kutatásban erre alapozva arról lehetett olvasni, hogy az Egyesült Államokban 2030-ra 80 százalékkal csökken a saját tulajdonban lévő autók száma. 
Hogy már senki nem fog autót vásárolni, az persze nem túl életszerű: egyrészt azért sem, mert a fuvarozásra használt autók az aktívabb használat miatt gyorsabban használódnak el, és ezeket is cserélni kell, de a csökkenés nagyon valószínű.
A fenntartható közlekedésnek is maradnia kell
Persze mivel nálunk már Uber sincs, és az adatok az Egyesült Államokra vetítik előre a jóslatokat, nehéz elképzelni egy ilyen jövőt magyar távlatból. Két éve Vitézy Dávid, a közlekedési múzeum igazgatója, a Budapesti Közlekedési Központ volt vezérigazgatója is arról beszélt a Smart konferencián, hogy szükség van a városoknak digitalizációra, de a mozdonyokat sem szabad elfelejteni.
Ő a szintén mesterséges intelligenciát hasznosító, fuvarszolgáltatásba szervezett önjáró autókkal kapcsolatban az alábbiakat állapította meg:
A szolgáltatásalapú autózás terjed el a tulajdonlás helyett. Ma még az emberek megvesznek egy autót, és évekig azzal közlekednek, kvázi személyes életterükként kezelik. Az autózás idővel olyan lehet majd, mint a liftezés: ez is egy megosztott közlekedési forma, de senki sem akar magának otthonra saját liftet.
Olyan természetességgel hívunk majd önvezető taxit a jövőben, ahogy ma hagyományos taxit, Ubert, vagy ahogy várunk a villamosra, buszra a legközelebbi megállóban. Appal odahívjuk, telefonnal felnyitjuk, és már mehetünk is az autóval.
Olcsóbb lesz így közlekedni: ha a humán faktort, a munkaerőt kivonjuk a taxizásból, töredékébe fog kerülni az utazás ezen formája.
Az International Transport Forum egyik tanulmánya szerint az önvezető taxiknak köszönhetően tíz autóból kilenc eltűnne a városokból, így az összes felszíni parkolóhely 94 százaléka feleslegessé válna. Ezáltal hatalmas, nagyjából 170 focipályányi terület szabadulhatna fel egy Lisszabon nagyságú város esetén.
Fotó: iStock
A közterületeink nagy részét ugyanis most autók foglalják el, az önjáró kocsik viszont folyamatos mozgásban lennének: beszáll egy utas, halad, kiszáll, majd megy tovább, jöhet egy következő ember. Az olcsó, sofőr nélküli taxik azonban csak úgy terjedhetnek el a városokban, ha mellette a fenntartható közlekedési módok, így a tömegközlekedés, kerékpározás fejlesztése is prioritás marad, és ezekről folynak a jövő vitái – mesélte Vitézy.
Szerinte a biciklisekbe szerinte kifejezetten megéri fektetni, mivel így aktívan töltik a közlekedéshez szükséges időt, Koppenhágában a legtöbb biciklis a testmozgás miatt választja ezt a formát.
(Kiemelt illusztráció: iStock)
Dömös Zsuzsanna  további cikkei
Nem követemSzerzőim
Ezt tudjuk eddig a TikTok „mágikus"" algoritmusárólSzexuális zaklatásnak számít, ha valaki letaperolja az avatarunkat?Magyarokat is érint minden idők egyik legnagyobb mobilos csalása"
Hungary,2019-03-19,24.hu,https://24.hu/fn/gazdasag/2019/03/19/bekemenyit-a-nav-az-adoelkerulokkel-szemben/,Bekeményít a NAV az adóelkerülőkkel szemben,"Idén az eddigieknél is keményebben és tudatosabban lép fel a rejtett gazdaság és az adóelkerülés ellen a NAV – hívta fel a figyelmet a MAZARS legújabb, az adóhatóság 2019-es ellenőrzési céljairól szóló elemzése. Az idei ellenőrzések meghatározó eleme lesz a kockázatelemzésen alapuló differenciált fellépés is. Az elemzések nagyban támaszkodnak majd az áruforgalom átláthatóságát segítő EKAER-en, valamint a nyáron bevezetett Online Számla rendszeren keresztül érkezett adatokra.
Fontos látni, hogy az együttműködő, jogkövető magatartást tanúsító adózókat kifejezetten támogatni szeretné az adóhatóság. A NAV célja, hogy ha hiányosságot találnának egy jogkövető cégnél, akkor szankciók helyett inkább segítsék a hibák javítását. Nem lesznek ugyanakkor elnézőek azokkal a piaci szereplőkkel, akik a szabályokat szándékosan és súlyosan sértik meg. A NAV deklarált célja, hogy az adóelkerülés révén eltüntetett adóforintokat hatékonyan behajtsák rajtuk – emelte ki az adószakértő cég adóigazgatója, H. Nagy Dániel.
Hol lesz sűrű vendég a NAV?
Az adóhatóság előre jelezte azt is, hogy mely területeken szeretne a leghatározottabban fellépni, illetve hogy milyen cégek számíthatnak kiemelt érdeklődésre. A NAV célja például
a munkaerő-kölcsönzéssel összefüggő visszaélések feltárása és az adóelkerülésre használt „foglalkoztató” láncolatok felszámolása is.
A vezető- vagy tulajdonosváltáson átesett cégek is komoly érdeklődést válthatnak ki az adóhatóságnál.
A bejelentett dolgozók és a bevallások közti anomáliákra is nagy hangsúlyt fektetnek majd.
Lesz idén néhány olyan iparág is, ami komoly figyelemre számíthat.  Ilyenek lesznek
a webáruházak,
a gépjármű- és gépjárműalkatrész-kereskedők,
az építőipari vállalkozások,
a személyszállítók és
a szállodák vagy szálláshely-szolgáltatók is.
Az Airbnb-n vagy más hasonló portálokon szállást kínálók is középpontba kerülhetnek.
A számlagyárakat is az eddigieknél hatékonyabban kívánja felszámolni a NAV, és a mögöttük álló magánszemélyek felkutatása is fontos célja az adóhatóságnak. A jövedéki termékek feketepiaca ellen is hatékonyabban lépnének fel, ahogy az áfacsalással bonyolított zöldség- és gyümölcs-kereskedelmi ügyletek visszaszorítása is kiemelt céljuk. A társasági adóhoz kapcsolódó adókedvezmények jogszerűségét is szigorúan ellenőrizni fogják. A legnagyobb adóteljesítményű adózók nem meglepő módon idén is a NAV fókuszában lesznek. Különösen nagy figyelemre számíthatnak azok, akik újonnan kerültek ebbe a körbe. 
Azoknak a cégvezetőknek, akik úgy érzik, tevékenységi körük miatt a NAV fókuszába kerülhetnek, idén érdemes lehet adó-auditot készíteniük vagy készíttetniük. Ezzel ugyanis még időben egyértelművé válhat számukra, ha valamilyen hibát követtek el. Az ilyen önellenőrzéssel jelentős adóbírság és késedelmi pótlék kerülhető el, különösen, hogy a NAV idén segíteni kívánja a jogkövető és együttműködő adózókat – hívta fel a figyelmet H. Nagy Dániel.
Kiemelt kép: MTI / Balázs Attila"
Hungary,2019-03-19,24.hu,https://24.hu/otthon/2019/03/19/amszterdam-lakasvalsag-uj-ingatlanok-berbeadasa/,"Amszerdam rájött, mi lehet a megoldás a lakásválságra","Amszterdam városvezetése azt tervezi, hogy megtiltja az újonnan épített ingatlanok bérbeadását a településen, mert véleményük szerint a lépéssel megakadályoznák a lakásárak további emelkedését és megszűnne a lakáshiány, írja a The Guardian.
Mint fogalmaztak, egyre több befektető vásárol Amszerdamban ingatlanokat olyan célból, hogy később kiadják azokat. Emiatt az átlagos lakásvásárlóknak csökkennek az esélyeik a piacon, amivel a város nem ért egyet.
Amszerdamban minden ötödik lakást befektetők vesznek meg. Tavaly január és november között tízezer külföldi állampolgár költözött a nagyvárosba, ahonnan ugyanebben az időintervallumban ugyanennyi holland állampolgár költözött el.
Egyúttal szigorítanának az Airbnb típusú lakáskiadásokon is. Egy lakást maximum harminc napra lehetne ilyen formában bérbe adni Amszterdamban, aki pedig túllépi ezt a határt, az már szabálysértést követne el.
A város szóvivője arról beszélt, nem gondolják, hogy feltalálták a spanyolviaszt, de mindenképpen javítani akarnak Amszterdam élhetőségén. Hozzátette, egy városnál az első és legfontosabb pont, hogy milyen élni benne, és csak a második, hogy milyen meglátogatni, utalva a hozzájuk érkező rengeteg turistára.
Kiemelt kép: iStock"
Hungary,2019-02-12,24.hu,https://24.hu/elet-stilus/2019/02/12/kiderult-hogy-szexbortont-rejt-az-elado-ingatlan-azonnal-vilaghiru-lett/,"Kiderült, hogy szexbörtönt rejt az eladó ingatlan, azonnal világhírű lett","Van benne biliárdasztal, konditerem – ja, és egy kis szado-mazo pincécske.					
Nagyon ritka, hogy egy ingatlanhirdetés pillanatok alatt terjedni kezd – ráadásul nemcsak az esetleges érdeklődők vonzáskörzetében, hanem az egész világon.
Most mégis érthető, hogy a Philadelphiától 25 kilométerre található Maple Glen egyik háza beindította sokak fantáziáját (mindenféle értelemben), és több mint 500 ezren nézték meg az ingatlan hirdetését.
A pennsylvaniai település Norristown Road nevű útján elhelyezkedő gyönyörű épületben többek között van négy hálószoba az emeleten, és még egy a pincében. Három kandalló, biliárdasztal és konditerem is található benne,
de talán mindezek együtt sem indokolnák a 750 ezer dolláros (212 millió forint) árat. Csakhogy a pincében – a konditerem közelében – van egy különleges helyiség is. Nevezzük szexbörtönnek. Kikötözésre, kínzásra és hasonló remek szórakozásra tökéletesen alkalmas ággyal és egyéb kellékekkel felszerelt lakrész, vagy ahogy a hirdetésben eredetileg írták: Maple Glen 50 árnyalata.
Azért hangsúlyozzuk, hogy eredetileg, mert most, hogy az extra intim szoba miatt világhírű lett az épület, az ingatlanosok hirtelen eltávolították a hirdetésből a szado-mazo paradicsomot ábrázoló fotókat, és a leírásból is kiszedték, hogy milyen huncutságok művelésére alkalmas a pince.
Nem kizárt, hogy a ebben van némi szerepe a szomszédoknak is, akik jelezték az ingatlanosnak: nem igazán örülnek, hogy a közelükben efféle szórakozási lehetőségeket kínálnak.
Bár a képeket leszedték, szerencsére tudunk mutatni egy videót, ahol látható a ház legérdekesebb szeglete is. Az ingatlanközvetítő szavaiból kiderül, egy „igazán kedves kétgyerekes fickó” árulja a házat, aki korábban az Airbnb-n keresztül adta ki a lakást, tehát a kellemes kis szado-mazo pincét már jó néhányan kipróbálhatták.
via"
Hungary,2019-02-04,24.hu,https://24.hu/belfold/2019/02/04/karacsony-gergely-interju-elovalasztas-fopolgarmester-jelolt/,"Karácsony Gergely: Fel vagyok rá készülve, hogy megszüntetik a főpolgármester-választást","A baloldali előválasztás győztesével interjúztunk, aki az önkormányzati választáson a baloldaltól a Jobbikig érő teljes ellenzéki egységet szeretne látni minden nagyobb városban. Beszélt arról, nem kötött paktumot az MSZP-vel, hogy melyik főpolgármester-jelölt írt neki először sms-t az eredményt látva, és arról is, hogy zuglói polgármesterként egyeztet arról, hogy Legoland nyíljon Rákosrendezőn. Elárulta, vezetne-e be dugódíjat, hogyan állítaná le a Liget-projektet és hogy mivel harcolna a magas albérletárak ellen.					
A szavazatok 80 százalékával nyerte meg az előválasztás első körét. Mi kellett ehhez a nagyarányú győzelemhez?
A győzelem arányánál is fontosabb most nekem a részvétel magas aránya. Magyarország első előválasztásán több mint 34 ezer ember eljött, és úgy érezte, hogy ez fontos ügy, ez önmagában nagyon szuper. Az emberek valószínűleg azt tették mérlegre, hogy kinek van több esélye Tarlós Istvánnal szemben, ez mutatkozott meg az eredményben. Az is nagyon fontos üzenet, hogy marhára nem párt alapon szavaztak. Ez az eredmény nem jött volna ki, hogyha a különböző ellenzéki pártokat támogató szavazók pusztán a pártpreferenciájuk szerint voksoltak volna. Ez nagyon fontos visszajelzés arra, hogy egyre inkább kezd kialakulni egy politikai közösség, ami változást akar, és ezen a közösségen belül egyre kevésbé fontosak a pártszimpátiák, ami óriási lehetőség arra, hogy új alapokra helyezzük az ellenzéki politizálást. Ebben szerepe van a versengésnek, de a versengés soha nem mehet az együttműködés rovására.
Előre nem lehetett érezni, hogy ekkora különbség van a két jelölt között? Volt egyáltalán szükség erre az előválasztásra?
Mindenképpen volt. Többször elmondtam, hogy nem leszek jelölt egy alkufolyamat keretében. Nem azért, mert ezt feltétlenül rossznak gondolom, hiszen például a polgármesterjelöltek esetében folytatódik az a tárgyalássorozat, amelynek eredményeképpen a 23 fővárosi kerületben is egységet tudunk létrehozni. De ideje volt már, hogy másféleképpen politizáljunk. A pártok és a szavazók között korábban elkezdett kialakulni egyfajta fal, ezt a közös ellenzéki tüntetések elkezdték lerombolni. A tüntetéseken nem a pártokat lefitymáló szónoklatokat hallunk, hanem a pártok, a civilek és a szakszervezetek egységben mennek előre. Ez megágyazott annak, amit már így is túl sokáig halogattunk, hogy kinyissuk a politizálás lehetőségeit.
Hogy előválasztással választunk főpolgármester-jelöltet, az egy első lépés. Én ezt a folyamatot addig fogom vinni, amíg nincs teljes ellenzéki egység. 
Ezért olyan programalkotást szeretnék, amibe az embereket közvetlenül bevonjuk. Azért is, mert olyan városvezető szeretnék lenni, aki folyamatosan párbeszédet folytat a budapestiekkel. A XXI. századi sikeres városvezetők, akik átformálták Madridtól Párizsig, Londonon keresztül a nagyvárosi életet, mind együtt gondolkodnak, együtt alakítják a politikát a városok lakóival.
A 34 ezres szavazószámot onnan is lehet nézni, hogy körülbelül 1,4 millió szavazó van Budapesten. Ebből a szempontból nem tűnik úgy, hogy érdektelenségbe fulladt az előválasztás?
A kormánysajtó majd ezt fogja írni, de én ezt máshogy látom, sem szükség, sem ok nincs most a fanyalgásra. Ez a részvétel hasonló, mint amilyeneket a mintaként szolgáló európai előválasztásokon látunk. Még az Egyesült Államokban sincs kiugróan magasabb részvétel mostanában, pedig ott több mint százéves tradíció az előválasztás. Ha még több szervezeti erőforrást teszünk bele, több sátor van, jobban megismerik az emberek az intézményt, akkor ennek a sokszorosát is el lehet majd érni. Nem szeretnék elégedetlennek tűnni, maximálisan pozitívan lepődtem meg az elkötelezettségen. Akik szavaztak, legtöbb esetben még sorba is álltak, látszott az, hogy nekik ez az ügy nagyon fontos.  Csak ez az út vezet előre, hogy nagyon aktív bevonással, nyitottsággal alakítjuk közösen a politikánkat.
Azok a jelöltek gratuláltak már, akik ott lesznek a második körben?
Hú, most nem tudom, mert nincs nálam a telefonom. Tarlós Istvántól már kaptam sms-t.
Mit írt?
Nem hatalmazott fel, hogy elmondjam, hadd maradjon ez a mi titkunk.
Fotó: Marjai János
Örömét vagy aggodalmát fejezte ki az eredményt látva?
Ettől az sms-től függetlenül a Fidesznél zavarodottságot látok az előválasztás kapcsán. A kommunikációjukkal ezt lekicsinylik, most majd nyilván ránk uszítják a lakájmédiát azt harsogva, hogy kevesen voltak. Teszek rá! Ők az adófizetők pénzéből konzultációnak álcázva manipulálnak, mi bevonjuk a budapestieket saját városuk sorsának alakításába. 
Ez az első kör pártszavazásnak volt betudható, tehát a második körben még több szavazóra számít? Ott ugye már az LMP támogatását bíró Puzsér Róbert, a liberális Sermer Ádám és a Momentum egyelőre ismeretlen jelöltje is ott lehet.
Ahhoz a megállapodáshoz tartom magam, amit Puzsérral kötöttünk. Ha lesznek kihívók, akkor lesz második kör. Majd lesz a végén teljes ellenzéki egység.
 A mai eredmények tükrében teljesíthető az a kritérium, hogy legyen legalább 50 ezer szavazó júniusban.
Ha a második körben is nyerne, akkor nem tud majd újra elindulni Zuglóban a polgármesterségért. A zuglói újraválasztás könnyebb pályának tűnik, mint a főpolgármesterség megszerzése. Mit ígért az MSZP, hogy bevállalja ezt a kockázatot?
Az ember nem csak magára gondol. Vállalom a kockázatot, mert a budapestiek nap mint nap vállalják a kockázatot azzal, hogy Európa egyik legrosszabb levegőjű városában élnek. Kockázatot vállalnak azzal, hogy nyaranta emberek halnak meg a melegtől, télen pedig a hidegtől. A budapesti polgárokat szeretném szolgálni, és ők döntöttek úgy, hogy ne zuglói polgármesterként tegyem ezt. Ha fordított eredmény születik, akkor arra készülnék, hogy Zuglóban újrázok. Az MSZP-vel semmilyen paktum nem született, nem is szeretném a paktumpolitizálást folytatni. Voltam úgy jelölt, hogy az utolsó pillanatban leakasztottak, és tudom milyen pokoli nehéz így küzdeni. De nincs abban kétségem, hogy nemcsak az MSZP, hanem az összes ellenzéki párt szervezeti ereje is ott lesz a közös kampányunk mögött. Éppen ezért szerettem volna az előválasztást, mert akkor a budapestiek támogatásával azt a politikát képviselem, amiben hiszek.
Akkor Zuglóban ismét a Párbeszéd indít jelöltet az önkormányzati választáson?
Ez még nem dőlt el, mint ahogy egyik kerületi polgármesterjelölt személyéről sem született végső megállapodás. Március 15-éig el kell jutnunk odáig, hogy a kerületek túlnyomó többségében van jelölt.
Mindenhol egyetlen ellenzéki jelölt kellene?
Természetesen. Egy az egy ellen – ez kell a Fidesz legyőzéséhez. 
A Jobbikot is ideértve?
Mindenkit.
Úgy tűnik, a Jobbiknak lesz főpolgármester-jelöltje, az előválasztáson pedig nem vesznek részt.
Erre azért nem vennék mérget.
Vannak már egyeztetések erről?
Nem vettem részt ilyenen.
De vannak?
Remélem, hogy vannak.
Tud róla, hogy vannak?
Beszélgetésekről tudok. Annyit tudok, hogy
 a Jobbik hivatalos álláspontja Budapest-ügyben, hogy az EP-választás után döntik el, Puzsér Róbertet támogatják-e.
Ha őt támogatják, akkor támogatják az előválasztást. Ha támogatják az előválasztást, akkor azt is, hogy ezen az úton menjünk tovább, és mindenütt egy jelölt legyen Budapesten. Hosszasan tudnám mondani a kifogásokat én is, például jobbikos politikusok megszólalásait idézve, de nincs mese, az ellenzéki egységet létre kell hozni. Nem a politikusok számítanak már, hanem a változást akaró, abban bízó tömegek, és a változást akaró szavazóknál megvan az egység. Már az EP-választásra is elsöprő támogatottsága van a közös listának, és pont a Jobbik-szavazók körében a legmagasabb. Azok a pártok, amelyek szembemennek az emberek akaratával, például az ellenzéki együttműködés kapcsán, kockáztatják, hogy meg tudják-e őrizni a támogatóikat.
Az országgyűlési választás előtt is hallottam ugyanezt sok ellenzéki politikustól, aztán mégsem sikerült megállapodni egy csomó helyen.
Én akkor is így gondoltam.
És a helyzet miben változott?
Hogy, remélem, mindenki tanult a parlamenti választás tapasztalataiból. Azok a pártok, amelyek a 2018-as választáson nem vagy csak nehezen működtek együtt, azok körül elfogyott a levegő. Szolidáris vagyok a Jobbikkal, mert az Állami Számvevőszék adminisztratív eszközökkel akarja őket felszámolni, de ezzel együtt azt gondolom, hogy Mirkóczki Ádámnak igaza van, amikor azt mondja, hibáztak abban, hogy legalább néhány körzetben nem működtek együtt. A Jobbik elsősorban vidéki nagyvárosokban tényező, és sok városban megállapodáshoz közeli helyzet van, aminek nagyon örülök. Budapestről beszélgetünk, de az egész országban fontos, hogy legyenek jó jelöltek, és legyen mögöttük egység, mert az önkormányzati választás gyakorlatilag megalapozza a 2022-es választást. Ha a helyi polgárokat nem tudja az ellenzék bevonni és megszólítani, és marad továbbra is ez a teljhatalmú politika, ami az önkormányzatiságra is kiterjed, akkor 2022-ben pokoli nehéz lesz a helyzetünk – és az ország helyzete is. Ha sikerül az önkormányzati választáson jelentős előrelépéseket elérni, az megnyitja az utat a 2022-es változás felé. 
Ezt nyilván a Fideszben is látják. Egy esetleges ellenzéki siker az önkormányzati választáson vezethet az önkormányzatiság további gyengítéséhez?
Már nem tudom hova lehet tovább gyengíteni, már így is elvettek Budapesttől több száz milliárdot, minden budapestitől majd’ 100 ezer forintot, iskolát, kórházat, fákat, tereket. Tarlós István már így is Orbán Viktor kegyelméből indulgatott újra, alá-fölérendeltségi viszonyba kényszerítették.  Persze a Fidesztől minden kitelik.
Fel vagyok arra készülve, hogyha az EP-választás után kockázatosnak látják a közvetlen főpolgármester-választást, akkor előveszik azt a régi tervet, hogy az megszűnik. Benne van a pakliban, hogy akár az utolsó pillanatban lépnek egy ilyet.
Akkor mit tenne?
Akkor ki kell menni az utcára, és el kell verni a port azokon, akik ehhez asszisztáltak. Ennek a szabad városnak a szabad polgárai nem fogják hagyni magukat, azt garantálom.
Most viszont úgy áll a helyzet, hogy közvetlen választás lesz. Ha megnyerné, az Orbán-kormány attól még a helyén marad 2022-ig. Ellenzéki főpolgármesterként mihez kezdene ebben a helyzetben?
A hozzáállásom egyértelmű, világos és elvszerű: alapvetően békét és fejlődést szeretnék Budapesten. Meg fogok érte küzdeni. Tarlós is megpróbálta, erős, sőt időnként erőszakos szavakkal, de gyenge tettekkel végül elbukott. Nekem a szavaim talán szelídek, de a tetteim erősek lesznek.
Hódmezővásárhelyen Márki-Zay Péter példája nem tántorítja el?
Hódmezővásárhelyen a Fidesz a maradék támogatóit is el fogja veszíteni, ha hosszú távon ezt csinálják. A Fidesz abba sem ment bele, hogy feloszlassák a képviselő-testületet, ebből is sejthető, hogy milyen rosszul állnak. Egy város polgáraival ujjat húzni nagyon kockázatos politikailag. A Fidesznek politikai korlátai vannak csak, mert látjuk, hogy a jogi korlátokat ők határozzák meg, és arrébb pakolják azokat, ha útban vannak, a nemzetközi megítélésükre pedig nagy ívben tesznek. Ha van egy budapestieket maga mögött tudó városvezetés, és van egy ellenzéki siker, akkor az Orbán-kormánynak hatalmas károkat okozhat, ha ezzel a városvezetéssel szembemegy. Ha megteszik, akkor olyan a fogadj Isten, mint amilyen az adjon Isten. Pozsonyt, Prágát, Varsót, Bécset is ellenzéki főpolgármester irányítja, ebbe a sorba illeszkedik Budapest is. 
Én nem háborúra készülök, hanem a budapesti polgárok érdekeinek érvényesítésére, ha ez küzdelmes lesz, akkor meg fogok küzdeni, hogy Budapest fejlődésének a garanciáit visszakapjuk.
Az EP-kampány sok szempontból már az önkormányzati kampány előszobája lesz, és ebben is következetesen fogom képviselni, hogy az Európai Unió alakítsa át a finanszírozási rendszerét. Ha már egyszer eldöntötte az Európai Parlament, hogy a jogállami kritériumokhoz köti a nemzetállamokkal való együttműködést, és ha ezek nemzetállami szinten nem teljesülnek – lásd Orbán-kormány, ami az Európai Ügyészséget sem ratifikálta –, akkor adják ezeket a pénzeket azoknak a városoknak, amelyek átmennek a jogállamiság szűrőjén. Így Budapest sem lenne a vesztese annak, hogy Magyarország nem jut hozzá EU-s forrásokhoz az Orbán-kormány miatt.
Fotó: Marjai János
A zuglói polgármesteri működése mintául szolgálna ahhoz, ahogy Budapestet vezetné?
A célkitűzéseit tekintve mindenképpen. A zuglói polgármesterségemet nézve sok mindennel vagyok elégedetlen, sok mindent máshogy csinálnék, de ehhez nem volt meg a politikai mozgásterem. Sok vitám volt elsősorban a Fidesszel, amely a legerősebb frakciót adja Zuglóban. Amióta újra részt veszek az országos politikában, azóta egyre jobban hátráltatja a Fidesz a kerület fejlődését. Számítok rá, hogy hamarosan minden zuglói kutyakakiért is én leszek a felelős, de a karaktergyilkossági kísérleteket nagy kitartással viselem. De Zugló például szociális gondoskodásban minden kerületnél messzebb ment, és nem csak a forrásokat tekintve, mert főleg baloldali kerületek fenntartották az állami források megvonása után is a szociális ellátórendszert. Mi sok tekintetben progresszívebbek voltunk, és a nagyra becsült Ferge Zsuzsa is kiállt mellettem, hogy ezt a zuglói modellt budapesti szinten is továbbvigyük. Azzal szembesültem, hogy amit én zöld polgármesterként szeretnék megváltoztatni, abban kerületi polgármesterként nagyon korlátozottak a lehetőségeim. A közterületek jelentős része fővárosi tulajdonban van. A közösségi közlekedés szintén fővárosi tulajdonban van, pedig a város élhetőbbé tételéhez ezen is sokat kellene változtatni, legelőször is olcsóbbá kell tenni. Ebben az értelemben mondom, hogy sokkal több mindent szeretnék főpolgármesterként csinálni, mint amire Zuglóban lehetőségem volt. 
A lehetőség több lenne, viszont ha pénz nincs, akkor lehet majd mutogatni kormányoldalról Karácsony Gergelyre, hogy tessék, ezt sem tudja megcsinálni.
Budapestnek most sincs pénze. Az elmúlt kilenc év másról sem szólt, mint hogy Budapest elveszítette a bevételeinek egy részét, az intézményeinek egy részét. Eddig azt a modellt próbáltuk ki, hogy mi van akkor, ha a főpolgármester ezeket nem teszi szóvá, hanem zárt ajtók mögötti tárgyalásokon próbál ellentartani. Ez a modell nem működik. A mostani helyzet a főpolgármester és a kormány között olyan, mint a Monthy Python Fekete Lovagja, akinek levágják mind a kezét, majd mind a két lábát, a végén aztán azt mondja, hogy legyen döntetlen.
Budapestnek nem azért nem lesz pénze, mert ellenzéki főpolgármestere van, hanem azért nincs, mert kormánypárti főpolgármestere volt.
Ez a folyamat nem fog megállni akkor, ha Budapest nem áll a sarkára, és nem teszi világossá, hogy ez egy politikai kérdés, amit a társadalmi nyilvánosságban kell lejátszani. Tarlós Istvánt akár sajnálhatom is, de neki a főnök-beosztotti viszony miatt nem volt arra mozgástere, hogy kiálljon, és az mondja: eddig, és ne tovább! De Tarlós Istvánnal nem csak az a baj, hogy nem vállalt konfliktust, hanem az is, hogy amit gondol, az 30-40 éve volt aktuális. Azoknak az intézkedéseknek, amelyek a főpolgármestersége első négy évében meg-megjelentek, már nyomuk sincs a második ciklusban. Pedig lennének rá lehetőségek, hogy egy élhetőbb és szolidárisabb várost építsünk.
Például hogyan?
Például a lakhatási válság megoldásával. A programomban rengeteg elem van arra vonatkozóan, hogy mit lehet az ellen tenni, hogy egy középosztálybeli családnak is csak álom a budapesti lakásvásárlás, hogy a fiatalok nem tudják kifizetni az albérletet, az idősebbek a lakásuk fenntartását, miközben ez a kormány tűrhetetlen módon kriminalizálja a legkiszolgáltatottabbakat, a hajléktalanokat. Több megoldás nem is feltétlenül kerülne sok pénzbe. Például Nyugat-Európában kiváló modell az önkormányzati lakásügynökségnek a modellje. 
Budapesten sok ezer magánlakás áll üresen, soha senki nem próbálta azt, hogy ezeket az önkormányzat bérelje ki a piacinál alacsonyabb áron, arra építve, hogy egy önkormányzat sokkal kiszámíthatóbb szereplő, mint egy magánbérlő.
Zuglóban ezt elkezdtük. Mint ahogy elindítottunk egy életjáradék-programot is olyan idős embereknek, akiknek komoly problémáik vannak, és köthetnek az önkormányzattal eltartási szerződést. Ha főpolgármester leszek, akkor akár kamatmentes európai hitelekből bérlakásépítésekbe fogunk. A fővárosnak hatalmas ingatlanvagyona van, amelyet a nonprofit ingatlanszektor fejlesztésére lehetne használni. Azt vállaltam, hogy a mostani 4,5 százalékról 10 százalékra emeljük a nonprofit lakásszektor arányát. Ami nemcsak azt jelenti, hogy lesznek megfizethető bérlakások, hanem ez le fogja nyomni a magánszektor albérletárait is.
A magán-lakásbérleti szektorba belenyúlna komolyabb eszközökkel, ha tehetné?
Főleg a kormány csinálhatna itt egy csomó dolgot, de nem teszi. A programomban szerepel például egy lakásügyi ombudsman, akinek a dolga, hogy a bonyolult albérleti piacon segítsen. Az Airbnb-t biztos, hogy újra kell szabályozni, nincs olyan európai nagyváros, ahol ne lenne valamilyen észszerű korlátozás. Nem véletlen, hogy egyes kerületek elkezdték adóztatni az Airbnb-t. Az Orbán-kormány és a fideszes önkormányzatok lakáspolitikája arról szól, hogy kiseprűzzék a szegényeket, akik bent maradtak a még meglévő bérlakásokban. Az egészen hajmeresztő albérletárak nagyrészt abból származnak, hogy a kormány lakáspolitikája teljesen idejét múlt, ami csak a lakásvásárlást támogatja, miközben hiányzik a nonprofit szektor.
Főpolgármesterként mit csinálna még az első száz napon?
Azt is tudom, mit csinálnék az első percben:
tiltanám a fővárosi cégeknek a rabszolgatörvény alkalmazását.
A szívügyem a Városháza kinyitása a választók felé, a budapesti agóra elindítása lenne. Fontosnak tartom, hogy a budapestiek érezzék, hogy együtt irányítjuk ezt a várost. Ha valaki elmegy egy nagyobb nyugati város polgármesteri hivatalába, akkor azt fogja látni, hogy azok nyitott közösségi terek. Az összes beruházás makettje ki van állítva, meg lehet azokat nézni. Azt szeretném, hogy Budapesten ennél is többet lehessen: bele is lehessen szólni, befolyásolni lehessen a várospolitikát. A kormány által üldözött civil társadalmat is szeretném megnyerni szövetségesnek, részben azért, mert van egy csomó szolgáltatás, például a lakhatás területén, amit a civil szervezetek sokkal nagyobb hatékonysággal tudnak elvégezni. Létezik nagyon sok zöld szervezet jelentős szellemi tőkével. Nekik és elsősorban a polgároknak szeretném kinyitni a városházát. Rossz szimbólumnak, és a szimbólum mögött rossz városvezetői mentalitásnak gondolom, hogy Budapest legértékesebb közterülete ma egy parkoló, ahol a Városháza hivatalnokainak és politikusainak autói állnak meg. 
Ha nemzetgazdasági szempontból kiemeltté nyilvánít a kormány egy beruházást, akkor nem csak parkolót, hanem bármit építhetnek Budapestre a főpolgármester megkerülésével, ahogy csak akarnak.
Ha a főpolgármester csendben tűr, akkor meg végképp. Hát én nem fogok csendben tűrni, nem tettem a Liget-projektnél sem. A Városliget volt az első, amit egy törvénnyel kiemeltek a budapesti keretszabályozások alól. A történet teljes iróniája, hogy a zuglói építési szabályzat mindenféle építkezést tiltott a Ligetben. Ezt a szabályozást ugyanaz a Papcsák Ferenc nyújtotta be még polgármesterként a zuglói testületnek, mint aki benyújtotta országgyűlési képviselőként a parlamentnek a Liget-törvényt. Tehát saját magát vonta kétségbe. A XI. kerületi magas házakhoz pont hozzájárult a Fővárosi Közgyűlés, de ezt egy felülvizsgálandó döntésnek gondolom. Minden eszközzel szembe kell menni azzal a politikai elképzeléssel, hogy Budapest ahelyett, hogy a saját koncepciója mentén haladna, inkább a Fidesz és a miniszterelnök terepasztalává vált.
Fotó: Marjai János
Miközben olyan hangok is vannak, hogy milyen jó, hogy az utóbbi években sok dolog épül.
A közvélemény-kutatások szerint a Liget-projektet ellenzi a budapestiek elsöprő többsége. Szerintem jó dolgokat kell építeni, és rossz dolgokat meg nem. El kellene érnünk azt, ami egyébként a 2013-ban ellenszavazat nélkül elfogadott Budapest 2030 stratégiában le van fektetve. Az egy nagyon jó anyag, csak kár, hogy nem valósul meg, sőt, néha az ellenkezője megy. A 2030-as stratégiában  le van írva, hogy minden fejlesztést a rozsdaövezetbe kell vinni. Budapest történelmi belvárosán kívüli része tele van olyan fejlesztendő területekkel, amelyeken kiváló beruházásokat lehetne megvalósítani.
A Városligettel nagyjából megegyező területű Rákosrendezőn nagyjából harminc éve nem épült semmi, ami számomra felfoghatatlan, hogy miért. Zuglói polgármesterként levelezésben vagyok a Legoland franchise-zal. 
Lesz Legoland Rákosrendezőn?
Ha rajtam múlik, akkor igen. Ha a beruházón, akkor szintén. El kell érni, hogy ebben a kormány is lásson fantáziát. Az Állatkert bővítéséről is azt gondolom, hogy jó projekt. Mindkettő segíthetné a családi turizmus bővülését. És akkor a budapesti turizmus az olcsó alkoholon és a jó bulikon kívül másról is szólhatna hangsúlyosan. Ezekkel sincs baj, üde színfolt, de mást is lehetne fejleszteni.
Többször elmondta, hogy leállítaná a Liget-projektet, és a kiásott gödrök majd mélygarázsnak lesznek jók. Valóban leállítható még a projekt?
Abszolút!A Liget-törvény csak lehetőséget biztosít az építkezésre, hogy pontosan mi történik, azt a törvény a fővárosi közgyűlés által megalkotott Városrendezési Építési Szabályzatra bízza. El kell azt érni, amit már népszavazással is el akartam korábban, hogy semmilyen új épület ne épülhessen a Ligetben.
Tehát ha főpolgármester lenne, akkor a Liget-projekt lefújva?
Azzal számolok, hogy lesz baloldali többség a közgyűlésben, és akkor a városligeti építkezés leállítása lesz a száznapos program egyik nagyon fontos része. Halkan megjegyzem, hogy ma egyik épületnek sincs ott építési engedélye.
A dugódíjat bevezetné?
Annak a híve vagyok, hogy Budapesten, főleg a belvárosban jelentősen csökkenteni kell az autóforgalmat. Minden eszköz kell, ami ezt a célt segíti, de nem lehet csak negatív ösztönzőkben gondolkozni. Nagyjából a stockholmi példát követném, ahol volt egy nagyon nagy arányú közösségi közlekedés fejlesztés, utána bevezették ideiglenes jelleggel a behajtási díjat, utána egy népszavazással ezt megerősítették. Minden város kicsit konzervatív a közlekedési nyomvonalak változása kapcsán, viszont amikor megtapasztalják az emberek, hogy mit kapnak cserébe, akkor azt szokták mondani, hogy ez megéri.
Csak akkor támogatnám a behajtási díjat, ha valódi alternatívákkal támogatná a város azt, hogy az emberek letegyék az autójukat a városon kívül.
Nagyon rossz iránynak tartom, hogy a fenntartható fejlődésre átállás terheit az alacsony jövedelmű csoportokra hárítsák. Ha most Budapesten bevezetnénk a dugódíjat, akkor a gazdag emberek nagy dzsipjei ott rohangásznának a városban, akiknek meg alacsonyabb a jövedelmük, nehéz helyzetbe kerülnének. A rossz fűtési módok kiváltásában is szeretnék támogatásokkal segíteni, hogy szegényebb emberek önhibájukon kívül ne járuljanak hozzá jobban a légszennyezéshez. Azt is fontosnak tartom, hogy Budapest ne legyen a régi dízelautók nemzetközi elosztóközpontja. Mert a Nyugat-Európában kiszórt autók jelentős számban a használt autó kereskedelmen keresztül Magyarországon landolnak. Ennek is megálljt kell parancsolni. De nagyon fontos, hogy a zöld átállás nem járhat azzal, hogy a társadalmi egyenlőtlenségeket tovább növeljük. Nekem az is szimpatikus, hogy bizonyos köbcenti felett nem lehet behajtani a belvárosba: nemcsak a régi autókat, hanem a feleslegesen nagy, pöffeszkedő dzsipeket sem szeretném látni a belvárosban. 
Ezek mögé az elképzelések mögé akkor most teljes mellszélességgel beállt az MSZP is?
Ezzel a programmal nyertem meg az előválasztást.
A következő fordulóig pihenőidő jön?
Dehogy!  Hétfőtől folytatom a kampányomat. Ha nem is pártos színekben, de főpolgármester-jelöltként az EP-választási kampányban is aktívan részt fogok venni. Budapestnek lépnie kell, és hidat kell építenie újra Európa és Magyarország között. A kezdő program részleteiről pedig társadalmi párbeszédet fogok kezdeményezni, például a behajtási díj kapcsán, a lakhatási válság megoldásáról,. Budapest gazdaságpolitikája és ezer más dolog kapcsán. Találjuk ki együtt Budapestet, hogy nagy tanítómat, Hankiss Elemért idézzem."
Hungary,2018-12-03,24.hu,https://24.hu/kozelet/2018/12/03/jozsefvaros-airbnb-ado/,Józsefváros megadóztatja az Airbnb-t,"A polgármester szerint társasházak felújítására kellene költeni a pénzt.					
Adót vet ki a VIII. kerület a rövidtávú lakáskiadásra – írja a hvg.hu. Ez alatt elsősorban az Airbnb-t kell érteni, a kerület honlapján is azzal a címmel számoltak be a döntésről, hogy „Építményadót kell fizetni az AIRBNB után Józsefvárosban”.
Sára Botond fideszes polgármester szerint az Airbnb kényelmetlenséggel jár a lakóközösségek számára, ezért az ebből befolyó bevételt az ott élők javára, így a társasházak felújítására kell fordítani. Az adó mértéke az építményadó maximuma, 1898 forint négyzetméterenként és évente, ezt pedig január elsejétől kell megfizetni.
A józsefvárosi képviselőtestület november 29-i ülésén egyhangúan támogatta az ezzel kapcsolatos előterjesztést, korábban pedig már arról is határoztak, hogy a lakóközösség hozzájárulása szükséges az Airbnb-s lakáskiadáshoz."
Hungary,2019-01-22,24.hu,https://24.hu/kozelet/2019/01/22/karacsony-gergely-az-o1g-nel-azert-durvabb-egy-bayer-nyilatkozat/,Karácsony Gergely: az O1G-nél azért durvább egy Bayer-nyilatkozat,"A világ legjobb vezetőjének Ferenc pápát tartja, de Vitézy Dávid dicséretével sem fukarkodik.					
Az Azonnali (Ungár Péter (LMP) lapja készített nagyinterjút Karácsony Gergellyel. A Párbeszéd főpolgármester-jelöltje beszél ellenzéki riválisairól, az előválasztásról, saját esélyeiről, illetve a motivációiról, az ellenzéki összefogás dilemmáiról.
Elárulja, az MSZP vállalhatóbb számára, mint a Jobbik, de amikor a Jobbik még tök vállalhatatlan volt, akkor is azt mondta,
hogy ezt a rezsimet parlamenti választás útján csak egy egységes ellenzék tudja leváltani. Pont. Egy az egy ellen rendszernek kell felállnia, és amíg ez nem valósul meg, addig a Fidesz fog győzni.
Karácsony viccnek tartja, hogy a Kétfarkú Kutyapárt elnöke, Kovács Gergő nem túl hízelgően azt nyilatkozta róla, „ő az iskolapéldája a tökéletesen elvtelen politizálásnak, amikor bármit megszavazol, bárkivel összefogsz azért, hogy a pártodat helyzetbe hozd.”
Így reagál.
Az elvtelenség vádjától – már bocsánat, de – agyvérzést kapok.
Éppen elvei miatt kezdett politizálni az LMP-ben, amelyről  azonban – a Párbeszéddel ellentétben – megalakításakor nem merték kimondani, hogy baloldali, pedig a zöld pártok baloldaliak. Szerinte a két párt viszonya normalizálható, bár ő Hadházy Ákossal és Szél Bernadettel volt a legjobb viszonyban, akik már nincsenek az LMP-ben. Most Ungár Péterrel beszél néha.
A magyar történelemből számára Bibó István az idol, az ő fotója lóg az irodájában. Az európai politikában nincs példaképe. Macron elnök csalódás számára, mert kezdeti zöld vállalásaiból nem lett semmi. Viszont nagy Bernie Sanders-rajongó, ő nemcsak világnézetileg szimpatikus neki, hanem a karaktere is.
Egyébként a világ legjobb vezetőjének meg Ferenc pápát tartom.
Az O1G-zésről
Azt mondja, nem tudja, ki találta ki a szimbólumot, ő nem matricázza fel sehova, de elhatárolódni sem akar:
végül is mi az O1G egy átlagos Bayer Zsolt-nyilatkozathoz képest?
Számára az a kérdés, hogy a mostani őrület után a sok indulatos embert hogyan lehet lecsillapítani.
Az elmúlt évek kormánypárti fenyegetései, hőzöngése, érzéketlensége, önteltsége és nem kevésszer, trágársága után értem azokat, akik ellenzéki oldalon is kemény szavakkal vágnak vissza. 
Ez nem az ő stílusa. Bár az indulatok jogosak, nehéz lesz egy másik Magyarországot építeni, ahol a politikai szókészlet ilyen szavakból áll.
Nyilvánvaló, hogy nincs elvégezve a politikai munka, ami ennek a heterogén, változást akaró tömegnek valamilyen pozitív jövőképet, közös narratívát adjon.
Az O1G-zésnél nem szabad elfelejteni, hogy a kemény szavak jogosnak tűnnek a zsarnokra, aki mögött azonban van választói támogatottság.
Karácsony Gergely ezt követően hosszan érvel a közös EP-lista mellett, azt gondolja, tényleg nagy a tétje a választásnak. Egyrészt  egy újabb siker után a Fidesz túszul ejtené az Európai Néppártot, másrészt,
ahol autokrácia van, minden választás tétje nagy.
Elárulja, számára a régióbeli nagyvárosok közül Bécs a minta, de Budapestnek abban Pozsonyhoz, Varsóhoz, Prágához kellene  hasonlítania, hogy ellenzéki főpolgármestert választottak az illiberalizmussal kacérkodó kormányok ellenében.
Dugódíj, olimpia, uber
Vitézy Dávid érdekében nem árulja el, felkérné-e a BKK élére, de szerinte
a 2014-es főpolgármesteri választást Vitézy nyerte meg Tarlósnak. (…) Vitézy Dávid szerintem a zsenivel határos kategóriába tartozik a közlekedésfejlesztés terén.
Az interjúban az Uber és az Airbnb kapcsán azt mondja, a tiltás helyett az okos, igazságos szabályozásban hisz, ezek a megosztáson és részben közösségi alapon álló ötletek pedig attól versenyképesek, hogy a társadalmi költségeket másokkal fizettetik meg.
Bár ezen már túl vagyunk, azt mondja, neki
nagyon szimpatikus lenne az Osztrák-Magyar Monarchia megszűnésének századik évfordulóján, ha Budapest, Pozsony és Bécs közösen rendeznének olimpiát.
Nem nevezi dugódíjnak, de azt mondja, kell Budapestnek egy stratégia, hogy kevesebben használjanak autót és biztos, hogy be kell vezetni valamilyen behajtási díjat is, ehhez az LMP által támogatott Puzsér Róbert programja helyett a Levegő Munkacsoport anyagát javasolná. Puzsértól nem tart, szerinte Tarlós Istvánt legyőzni neki van esélye, és bár a mostani főpolgármester a múlt embere, a javára írja, hogy ő legalább nem korrupt.
Kiemelt fotó: Fülöp Dániel Mátyás / 24.hu"
Hungary,2018-11-23,24.hu,https://24.hu/belfold/2018/11/23/airbnb-ado-ingatlan-lakas-kiadas-8-kerulet-viii/,Megsarcolnák az Airbnb-s lakásokat a VIII. kerületben,"Új, négyzetméterenként 1820 forintos adóval sújtaná évente azoknak a lakásoknak a tulajdonosait Budapest VIII. kerülete, akik ott rövid távra, jellemzően az Airbnb-n keresztül adják ki az ingatlanokat (jogi nyelven mondva az egyéb szálláshely-szolgáltatásokat nyújtó lakástulajdonosokat) – vette észre a Mérce.hu az önkormányzat oldalára felkerült jogszabály-tervezetet.
Jelenleg hivatalosan 939 ilyen szálláshely van a kerületben, de szinte biztos, hogy valójában ennél több. Ezek után eddig kellett kommunális adót fizetni, építményadót nem, most ezen változtatna a kerületi vezetés. Évente számításaik szerint közel 120 millió forintra tenne szert az önkormányzat.
(Kiemelt képünk illusztráció. MTI Fotó: Balázs Attila)"
Hungary,2018-12-23,24.hu,https://24.hu/kultura/2018/12/23/trieszt-a-monarchia-tengeri-kapuja/,"Trieszt, a Monarchia tengeri kapuja","A száz éve felbomlott Osztrák-Magyar Monarchia nagyvárosaiban tett körutunk utolsó állomásán az Adria-tenger partján jártunk.					
Az Osztrák-Magyar Monarchia széthullásának apropóját, a dualista állam utólagos megítélését, illetve Magyarország benne játszott szerepét bemutató Ablonczy Balázs-interjúval indult cikksorozatunk, a Monarchia-projekt keretében eddig hét várost kerestünk fel: Brünnt, Kassát, Krakkót, Lemberget, Nagyváradot, Szabadkát és Szarajevót. Egyetlen hasonló sorozat sem lehet azonban teljes anélkül, hogy nem esne szó a Magyar Királyság és az Osztrák Császárság közös tengeri kapujáról, Triesztről.
A két oldalról Szlovénia, a harmadikról pedig a Trieszti-öböl által határolt, az olasz csizma csücskében megbújó, elővárosaival együtt 410, anélkül pedig 240 ezres város évezredek óta a különböző népek kultúrájának olvasztótégelye, a századfordulón pedig a két főváros, Bécs és Budapest, illetve Prága után a dualista állam legnagyobb városa volt.
Történelem
A bronzkor óta lakott terület sorsa az elmúlt évezredekben is hányatott volt: a Római Birodalom részeként Augustus császár alatt csinos, bazilikával, kapitóliummal és számos középülettel bővült városon a Nyugatrómai Birodalom 476-os bukása után többször gázoltak át hadseregek. A lombard pusztítás, illetve a frank uralom után Trieszt 1081-ben az Aquileiai patriarkátus uralma alá került, a betörések azonban nem szűntek meg: a Velencei Köztársaság 1203-tól egészen az 1370-as, győzelmüket jelentő fegyverszünetig próbálkoztak az elfoglalásával, a siker gyümölcsét azonban csak nyolc évig élvezték.
Távozásuk után a város lakói úgy gondolták, a szabadság visszaszerzése után nincs jobb ötlet a terjeszkedésnél: a Velencével szomszédos Chioggia megszállását fontolgatták, a környező hercegségek segítsége nélkül ez azonban lehetetlen feladatnak bizonyult. 1382-ben a polgárok egy hosszú írásban a katonai védelemért cserébe végül behódoltak a Habsburg-házi III. Leopold hercegnek, így sikerre vihették az akciót. 
A Velencei Köztársaság 1508-ban végül egy évre újra uralma alá hajtotta a tengerparti várost, és megkezdték annak az Ausztria és Velence közti kapcsolat, illetve a Habsburg Birodalom tengeri központjává alakítását.
Fotó: Wikimedia Commons
Ezután jelentek meg itt a török keleti előrenyomulása által útnak indított balkáni népek, Trieszt pedig lassan multikulturális várossá vált. Ezt a változást jótékonyan segítette elő 1719-es vámszabad területté válása – ezt a jogot több mint százhetven éven át meg is tartotta, hirtelen fellendítve a mértékét tekintve Velencével versengő kereskedelmet, illetve elősegítve a város polgárságának gazdagodását. Ezt még a napóleoni háborúk során három alkalommal való elfoglalása – 1797, 1805-1807, illetve 1809-1813 közt, utóbbi alkalommal már az Illír tartományok néven megszületett autonóm francia tartomány részévé válva – sem tudták lassítani.
I. Ferenc osztrák császár dekrétumának megfelelően Trieszt a tőle északra és északkeletre fekvő területekkel Illír Királyság néven 1849-ig az Osztrák Császárság koronatartományává vált. A kikötőváros elvesztette regionális vezető szerepét, hiszen az újonnan megszületett királyság központja a francia megszállás éveiben is vezető szerepet betöltő Laibach (a mai szlovén főváros, Ljubljana német neve) lett.
A városban Budapesthez hasonlóan ebben az időben születtek meg a nevüket részben a Habsburg család tagjairól kapott városnegyedek, így a magyar főváros mellett itt is találkozunk Terézvárossal (Maria-Theresien-Stadt), illetve Józsefvárossal (Josephstadt, ma Borgo Giuseppino).
A több mint ötszáz éves Habsburg-uralom fényében nem meglepő, hogy a Habsburgoknak köszönhetően, bár némi velencei segítségggel indult el Trieszt modern várossá alakulása.
Először a Magyarországon is jól ismert klasszicizmus vette be a várost – melynek helyi csúcsa, az egyszerűen csak Trieszti Operaként emlegetett Teatro Lirico Giuseppe Verdi már 1801 óta vonzza a kultúrára vágyókat –, majd követték ezt a historizmus és a szecesszió fuvallatai, így a századfordulón a messzi országokból érkezett hajók legénysége jó eséllyel percekig kereste az állkapcsát, ha végigvonult az alig pár évtized alatt világvárossá vált Trieszten.
Fotó: Johann Jaritz
Híres lakók
Az utcák macskakövét a Vörös és feketét író Stendhal, az osztrák impresszionista költő Rainer Maria Rilke, illetve az Ulyssest is jegyző James Joyce is koptatta, sőt, a Vigadó, az Operaház, a Keleti pályaudvar és a Nemzeti Múzeum freskói mellett számtalan arc- és tájképet festő Than Mór is itt töltötte utolsó éveit.
Az épületek mellett persze a közlekedés is ugrásszerűen fejlődött: 1829-ben a Civetta gőzhajó átépítésével 1829-ben egy rövid életű propelleres hajó is szelte a habokat, 1854-ben pedig a városi pályaudvarról már Bécsbe is eljuthattak az importcikkek, illetve az utasok. Alig három évvel később, 1857-ben pedig megszületett a néhány év alatt az Osztrák-Magyar Monarchia haditengerészetének legfontosabb hajógyárává vált üzem, ami nélkül a dualista államnak esélye sem lett volna a nyílt vízen. A semmiből megszülető hajóhad, illetve a főleg déli országokkal való kereskedelem további növekedése – főleg déligyümölcsök, kávé, cukor, fa, illetve bor és olívaolaj fordult meg a hajókon – miatt 1867-ben bővítették a kikötőt, a két évvel később megnyitott Szuezi-csatorna, illetve a további fejlődés hatására ez is kicsinek bizonyulni, így a város 1883-ban és 1898-ban újabb méretes kikötőkkel gazdagodott.
A tengeri akvárium – Fotó: Tiesse
A közhangulat az úton-útfélen tetten érhető fejlődés ellenére ellenére ekkor már egyáltalán nem volt rózsás, hiszen az 1850 óta az Osztrák Tengermellék tartomány részeként létező Triesztben évről évre egyre nőtt az olasz lakosság függetlenségi vágya, melynek csúcspontjaként 1882-ben a várost épp meglátogató Ferenc József császár közelében is bomba robbant.
A századfordulón a nyugodt, gazdag és fejlett tengerparti városnak tűnő Trieszt lakói tehát már rég puskaporos hordón ültek, a robbanás azonban egészen 1915-ig, Olaszország hadba lépéséig váratott magára.
A népesség megoszlása
1900-ben a város 75%-a vallotta magát olasznak, csak a külső kerületekre fókuszálva óriásit változik a kép: a szlovénok így többségbe kerültek (52%), őket pedig az olaszok (43%) követték.
A XX. század hajnalán készült képeket látva szinte lehetetlen lenne eldönteni, hogy a budapesti Nagykörút, vagy a környező utcák egyik kevésbé ismert épületét, vagy esetleg a bécsi belváros tetszőleges bérházát nézzük-e éppen: a historizmust aztán itt is lassan felváltotta az Olaszországban Stile Liberty néven ismert szecesszió, melynek alkotásai (a legjobbakat ez a cikk sorolja fel) egészen az Osztrák-Magyar Monarchia bukásáig jelentek meg a nagyra nőtt paloták között.
23 Casa Valdoni – fotó: Toujours être ailleurs
A nyugalom az isonzói front a város közelében való megszületésével ért véget. A hármas szövetségből az antant oldalára átállt olaszok megpróbálták elfoglalni az 1915. április 26-án aláírt londoni egyezményben számukra garantált területeket, sosem jártak azonban sikerrel: két évnyi küzdelem és tizenkét nagy csata után, a caporettói áttöréssel a Monarchia felőrölte az ellenfeleket, és mélyen benyomult Olaszországba.
A Monarchia legfőbb hadikikötőjének is otthont adó Trieszt lakói mindezt néhány kilométerről nézték végig, azt azonban talán még ők sem sejtették, hogy 1918. november 4-én, a padovai fegyverszünet aláírása után mindössze egyetlen nappal máris olasz csapatok érkeznek az évszázadokkal korábban számos bosszúságot okozó Velencéből, és partra szállva, a mólóról foglalják el a várost (Molo Audace), ami hivatalosan csak a Monarchia szétesése után két évvel, az 1920. novemberében aláírt rapallói egyezménnyel vált az Olasz Királyság részévé.
Kezdetét vette a szlovén kisebbség elnyomása, az erőteljes olaszosítás, a gyülekezési jog megvonása, illetve a szlovén lapok betiltása. A Monarchia számos más városához hasonló itt is megkezdődött a gyors hanyatlás: elveszett ugyanis a hosszú évtizedek alatt felépített kapcsolatrendszer, a dualista állam óriási importigénye helyett pedig immár jóval kevesebb áru mozgott a kikötőben.
A második világháború derekán, az olaszok 1943-as kapitulációját követően német megszállás alá került, deportálásokat is látott Triesztet a háború után megszülető Jugoszlávia a környékével együtt magának követelte, Tito pedig a bevonuló jugoszláv partizánok nemzetközi erők által sürgetett kivonása után sem adta fel a vágyát, hogy a város az új állam része legyen. 
Az Olasz Királyság 1946-os szétesése csak még komplexebbé tette az ügyet, melynek végére végül az ENSZ tett pontot: 1947. februárjában város – és szűkebb környezete – történelme során másodszor is szabad, nemzetállamok határán álló szabad területté vált, melynek nagyobb hányadát (A zóna) a britek és amerikaiak, a kisebb földdarabot pedig a jugoszlávok tartottak ellenőrzés alatt.
A trieszti-olasz határ – Fotó: Aarska
Trieszt 1954 óta újra Olaszország része, a hidegháború és a várost két oldalról körbezáró országhatár miatt kialakult zártsága pedig az ezredforduló óta – az olaszok Európai Unióhoz való csatlakozása, illetve a határokat eltörlő schengeni egyezmény aláírása miatt –  jócskán csökkent.
Fotó: Wikimedia Commons
Amit mindenképp látni kell
A Trieszti Opera
Fotó: Zapping
Az épület a milánói La Scala és a velencei La Fenice összegyúrásából, az utóbbit tervező Gian Antonio Selva és Matteo Pertsch munkájaként, ezernégyszáz üléssel, 1801-re született meg. Falai közt pedig két kevésbé ismert Verdi-opera, az Il corsaro (1848) és a Stiffelio (1859) premierjére is sor került.
Az 1881-ben kétezres férőhelyesre bővített, a kikötő tőszomszédságában álló teátrum órákkal a legendás zeneszerző halála után vette fel a Teatro Lirico Giuseppe Verdi nevet. Ma ezerháromszázan foglalhatnak helyet az elmúlt évszázadban többször is restaurált épületben, melynek színpadán 2019-ben a Nabucco, a Carmen a Pillangókisasszony előadásait is elcsíphetjük.
A Piazza dell’Unita d’Italia
A Giuseppe Bruni által tervezett városháza (1875) – Fotó: MrPanyGoff
A város legnagyobb terén, az egykor kikötővel is rendelkező Piazza dell’Unita d’Italián (=az olasz egyesülés) mindenképp érdemes tenni egy sétát, hiszen lenyűgöző, jórészt a XIX. század folyamán született épületek veszik körbe, így a robosztus tornyával kiemelkedő városháza, az egykor Casanovát is látott Grand Hotel Duchi d’Aosta, vagy épp a kormányzói palota.
A város fölé magasodó San Giusto-erőd és katedrális
Fotó: Wolfgang Sauber
A III. Frigyes 1468-ban született rendelete után megkezdett erőd három, egymástól teljesen különböző bástyája csak több évtizedes különbséggel született meg: a kör alaprajzú torony a rövid velencei megszállás alatt (1508), a sokszögű Lalio közel ötven évvel később (1557), a legújabb pedig 1636-ban emelkedett ki a hegytetőről. A falak közt sosem folyt igazán komoly harc, megszületése után azonban létfontosságú szerepet töltött be a környék, illetve a Trieszti-öböl védelmében.
Az épületegyüttesben ma több kiállítás, így kőtár és fegyvertár is működik, sőt, akár a későgótikus Szent György-kápolnába is bemehetünk – mindért, illetve a fentről nyíló csodás panorámáért igazán nem drága a kapunál elkért három euró…
A közelben áll a város legidősebb temploma, a román és keleti jegyeket vegyítő San Giusto-katedrális, melynek alapját egy V. századi ókeresztény bazilika adja. Az épület IX., illetve XII. században hozzáépített egy-egy templommal együtt végül a XIV. században alakult át a ma is látható öthajós óriássá, és ekkor született meg a harangtorony (1337-1343) is.
Fotó: Sailko
A keresztelőkápolna, a kincstár, illetve a mellékhajókban megcsodálható XIII. századi velencei mozaikok miatt ez is kihagyhatatlan program, főleg, hogy ez még plusz költséget sem ró ránk.
Fotó: Sailko
A Nagy Csatorna
Fotó: Luca Aless
Ha városi csatorna, akkor sokaknak jó eséllyel a mindig turistákkal tömött Velence víziútjai, vagy épp Amszterdam jut eszébe, pedig Európa számos városa – így Trieszt – is büszkélkedhet hasonlóval. A Csodatevő Szent Antal-templomba torkolló itteni Canale Grande felett ugyan csak két híd ível át, 1756-os megnyitása óta azonban a város egyik jelképévé vált, ahol mindig találkozhatunk néhány csodás vitorlással.
A csatorna a századfordulón – Fotó: Wikimedia Commons
A Miramare-kastély
Fotó: Valleo61
A kényelmesen bejárható történelmi városrésztől alig néhány kilométeres sétányira fekvő Miramare a világ egyik legfestőibb látványát nyújtja: a tengerbe nyúló kőszirten álló márványpalotát Habsburg Miksa osztrák főherceg és felesége, Sarolta belga királyi hercegnő építtette, az addig kopár környezet pedig a főherceg tervei szerint alakult huszonkét hektáros, trópusi növényekkel teli parkká.
Fotó: Tiesse
A Carl Junker tervei szerint négy év alatt, 1860-ra megszületett jókora palota adott helyszínt az őt – Ferenc József és III. Napóleon hatalmi játszmájának eredményeként – császárnak felkérő Mexikó küldöttségével való 1864-es találkozásnak. Ezt követően az immár uralkodóként tekintett főherceg a közép-amerikai országba utazott, de nem örülhettek sokáig a pozíciónak: mindössze bábok voltak, Miksa rossz döntéseinek hatására pedig a monarchisztikus államformát három évvel később megdöntötték. A császárt kivégzőosztag elé állították, Sarolta pedig a halálhír hatására összeomlott: orvosok egész sora nyilvánította elmebetegnek. Hatvan évvel később, 1927-ben bekövetkezett haláláig a hercegnő rendületlenül Mexikó császárnéjának hitte magát, férje halálának hírét pedig nem fogadta el. Néhány évet még a Miramaréban töltött, élete jó részét azonban már belga kastélyokban élte le. 
A ma múzeumként működő épületegyüttes a város nagy bombázásokból és az utóbbi százötven évben azt ápoló gondos kezek – köztük az 1930-tól 1941-ig itt élt Aosta herceg és Anna hercegnő – miatt máig megőrizte eredeti képét, belső terében pedig ma is őrzi egykori szépségét.
Miksa hajókabinokra hasonlító szobái (a herceg az osztrák haditengerészet főparancsnoka is volt, a belsőépítészeti megoldások itt erre emlékeztetnek) mellett Sarolta lakóhelye, a zongoráját őrző zeneszoba, a kiállítótérré alakított istálló, valamint az uralkodó halála után berendezett emeleti vendégszobák és dísztermek mellett Aosta hercegének lakosztálya is látogatható, kertjében pedig az egykor a párt Mexikóba vivő Novara zászlóshajó maradványainak felhasználásával született kereszttel is találkozhatunk.
Az ecetből született ház
Fotó: Daniel de Marco
Az egyáltalán nem tipikus turistacélpontok közül a város legszürreálisabb történetét emelnénk ki: a  San Lazzaro utca 15. számú háza első pillantásra egynek tűnik a városban szép számmal feltűnő XVIII. század végi házak közül, pedig az 1771-ben, egy óriási aszálynak köszönhetően folyamatos vízhiánnyal küzdő városban, csak egy első hallásra talán őrültségnek tűnő ötletnek köszönhetően készülhetett el.
Az építtető a munkák közepén egyszerűen nem jutott már elegendő vízhez ahhoz, hogy a munkák folytatódjanak, a legenda szerint valakinek azonban eszébe jutott, hogy a vizet akár a könnyen elérhető ecettel is helyettesíthetnék. Így is tettek: egy borkereskedőtől jókora mennyiséget vásároltak, majd azt a kötőanyagként használt habarcshoz használták fel.
Fotó: Daniel de Marco
Az ötletre a kapu mögött latin nyelvű felirat – Aedes anno MDCCLXXI ob aque inopiam aceto absoluta – is emlékeztet, ezzel azonban nem merült ki az érdekességek sora, hiszen az oromzaton kőfüggönyökkel, a kapuzat felett pedig egy érdekes allegorikus jelenettel találkozhatunk, melyen a három nagyhatalmat, Ausztriát, az Orosz Birodalmat, illetve Poroszországot jelentő sas tép szét egy, a világot jelképező aranyalmát felfalni készülő kígyót, ami természetesen a várost háromszor is elfoglaló Napóleon szimbóluma.
Fotó: Daniel de Marco
Megközelítés
Trieszt a legegyszerűbben busszal érhető el: a Flixbus naponta többször indít járatokat Trieszt felé, a legtöbb esetben azonban bécsi, ljubljanai vagy zágrábi átszállással kell számolni, a menetidő így a közvetlen 8 óra helyett 10-11 órára nyúlik. A jegyárak is ennek megfelelően változnak: némi szerencsével 15 ezer forintért is találunk retúrjegyet, de az ár kedvezőtlen esetben sem kúszik 24 ezer forint fölé.
 
A szállásárak ennél szerencsére jóval olcsóbbak: egy éjszakára akár már 7 ezer forintért is találhatunk egy apró lakást, de a 10-15 ezer forintos árkategóriában otthonok garmadája vár minket az Airbnb-n."
Hungary,2018-12-31,24.hu,https://24.hu/kultura/2018/12/31/a-luxusfelesegeket-ki-kene-talalni-ha-nem-lennenek/,"A luxusfeleségeket ki kéne találni, ha nem lennének","A streaming szolgáltatók előretörésével egyre nehezebb dolga van a hazai kereskedelmi tévéknek. Persze nem jelent egyelőre értékelhető konkurenciát a Netflix a magyar csatornákra nézve a szinkron hiánya miatt, színvonalban és a mennyiségben viszont már veri a hazai realityket az ottani kínálat. Annyiféle valóságshow-t kapunk, hogy a bőség zavara okoz nehézséget esténként. A nagy számok törvénye alapján pedig nem kell aggódni, hogy egy-két jót is kifogjunk akár az átváltoztatós, akár a házépítős, akár a dizájn, akár a gasztró kategóriájában. Az év legjobbjai közé azért így is több hazai reality fért, a Feleségek luxuskivitelben 2018-as évada is hozta a elvártakat, tele drámával és pénzzel.
RuPaul’s Drag Race S10 (Netflix)
Amerikában ha valamihez értenek, az a szórakoztatás. Míg itthon egy tíz évada futó reality szinte elképzelhetetlen, főleg nem érdemi szabályzat-csere nélkül, vagy ha létezhet is, a későbbi évadok meg sem tudják közelíteni az első néhány szezon színvonalát. Az Egyesült Államokban viszont valami csoda folytán képesek a bevált recepteket úgy működtetni, hogy tíz év után is hatásosak legyenek. Így van ezzel a dragkirálynők versenye, a RuPaul’s Drag Race is, amely idén végre megkapta a neki rég kijárt legjobb reality-kategóriás Emmy-díjat. A tizedik évadra is sikerült izgalmas, óriási karaktereket felhajtani, akik továbbra is őrülten színes, hangos, vicces és szórakoztató show-t csináltak. A 2018 decemberében induló következő szezonban nem sima Drag Race, hanem All Stars lesz megint, már a negyedik, amelyben a régi Drag Race-ek kiesett versenyzői küzdenek az All Star-koronáért, még hangosabb csajok, még több szilikonszáj, csodás lesz. (Bodnár Judit Lola)
A részeket mind vissza lehet nézni a Netflixen. 
Feleségek luxuskivitelben (Viasat3)
A Viasat3 realityjeire mindig érdemes odafigyelni, sokszor ezerszer jobban megy nekik a műfaj, mint a nagyobb csatornáknak, a TV2-nek vagy az RTL Klubnak. Sose felejtsük el, hogy a Viasat3-nak köszönhetjük az Éden hotelt, vagy az Aranypartot, és olyan reality-legendákat raktak le az asztalra, mint Éden/Aranypart Levi, Aranypart Mandula Ádám vagy Éden Melák Krisztián. A Feleségek luxuskivitelben tökéletesen beleillik a nyerő sorba, a legjobban az mutatja a sikert, hogy minden résszel rendesen foglalkoztak a lapok, egy ország ismerte meg a luxusfeleségeket, Vasvári Vivient, Csősz Boglárkát vagy Köllő Babettet. Ráadásul a szereplőkre már lecsaptak a kereskedelmi tévék, Vasvári Vivien az RTL Klubban találta meg a helyét, Köllő Babett pedig a kevésbé sikeres Csak show és más semmiben ugrált hétről hétre. 
Your browser does not support iframes.
A Real Housewives formátuma nálunk is bejött, ennél jobb castingot kívánni se lehetne. Vasvári Vivien tipikusan az a karakter, akivel megfogták az isten lábát a készítők. Úgy belejött a ritmusba, hogy egyedül megcsinálja a show-t, és ezt a Nyerő párosban is bebizonyította az RTL Klubon. A 2017-ben elindult reality második évada ugyanolyan szórakoztatóra sikerült, Csősz Boglárka és a többiek konfliktusa abszolút hálás fordulat volt. Folyamatosan változott a pozitív és negatív szereplők felállása, és az újak, Polgár Tünde valamint Yvonne Dederick ügyesen beilleszkedtek az ármánykodó barátnők közé, ahogy Vasvári Vivien férje, Fecsó is hozzánőtt a nézőkhöz. És miért jó ez a luxusfeleségeknek? Elég megnézni az Instagramjukat, egy ilyen műsor rengeteg követővel, és lehetséges bevétellel jár. (Jánossy Villő)
A Feleségek luxuskivitelben mindkét évadát a Viasat Play oldalán lehet visszanézni. 
Queer Eye S01-S02 (Netflix)
Elég lenne annyi indoklás is a Queer Eye-hoz, hogy a Netflix éppen december elején osztotta meg, hogy a streaming  szolgáltatás összes szereplője közül kiket követtek be a legtöbben 2018-ban, és a műsor átváltoztatós csapata, a Fab Five ott van az elsők között. De a közösségi médiás eredményeken túl a Queer Eye elképesztően sok pozitív visszajelzést kapott, mi is többször foglalkoztunk a realityvel.
A lényege, hogy a Fab Five minden részben egy-egy segítségre szoruló embert keres fel, hogy tetőtől talpig kicseréljék. Nem egyszerűen új ruhákat adnak a kiválasztottakra, hanem olyan tanácsokkal látják el, amivel mindenkinek megadják a lehetőséget az életmódváltásra. A Queer Eye-ra tényleg a kedvesség a legjobb szó, annyira nyitottan állnak mindenkihez Jonathan Van Nessék, hogy a leghitetlenebbek előtt is egy új világ nyílik meg. Ráadásul a műsor úgy mutatja be a queereket , hogy nem fulladnak túlzásokba, és egy homofóbot is képesek jobb belátásra bírni. (Jánossy Villő) 
Mi az a queer?
A legtöbbször a queert gyűjtőfogalomként használják és a meleg kultúrát jelöli: „más”. De alapvetően a queerek szexuális irányultsága és a nemi identitása képlékeny, nem csupán két pólusban képzelhető el (férfi/nő, hetero/homoszexuális vagy leszbikus).
A Queer Eye mindkét évadát a Netflixen lehet visszanézni. 
Million Dollar Listing New York S07 (Bravo TV)
Régi kedvencem volt, aztán a középső évadokra valahogy kicsit leült, el is kaszáltam akkor, de most a szereplőcserével újra izgalmas lett. A sorozat három menő New York-i ingatlanos munkáját mutatja be, a szálak pedig bizonyos pontokon találkoznak. Kicsit felszínes, illetve megjátszott, ahogy előre lehet tudni, hogy az eladó mindig több pénzt akar a lakásáért, mint amennyit az az ingatlanos szerint ér, de arra például tök jó, hogy néhány évad után már előre tudom, hogy egy Upper East Side-i 260 négyzetméteres, három hálószobás, második emeleti lakás mennyit ér a piacon. A mostani évadra megszülettek Fredrik Eklund és férje ikrei, Ryan Serhant ugyanolyan kellemetlen arc, mint mindig, a hatodik évadból örökölt manipulátor Steve Gold pedig levágatta a haját. A Million Dollar Listing New Yorkban egyébként celebek is feltűnnek, ebben az évadban kerestek már lakást Rebel Wilsonnak és 50 Centnek is. (Molnár Dávid)
A realityt a Bravo gyártja. 
Nyerő páros S02 (RTL Klub)
Az RTL Klub egyszer már megcsinálta a szerencséjét a Nyerő párossal, és szeptember elején egy újabb évaddal jöttek ki. Az alapok maradtak: Sebestyén Balázs vezette a műsort, és kilenc pár küzdött meg egymással. A játék lényege, hogy a versenyzők egy nagy villába költöznek, és az egymás mellett élés konfliktusain túl különböző feladatokban bizonyítják be, hogy mennyire ismerik a másikat. Bizalom, ügyesség, figyelmesség, taktika és szerencse kellett a győzelemhez.
A végén Vasvári Vivienék lettek a befutók, és a Nyerő páros újabb lökést adott a luxusfeleség szekerének. Pozitív csalódás volt a nézőknek, hogy milyen szórakoztatóak Fecsóval. A valóságshow nagyon jól kihasználta a 7 órás műsorsávot, ügyesen verték a TV2-t a 18-49-es korosztályban. Az szintén beigazolódott, hogy a kevesebb néha több, és nem embertelen mennyiségű új műsorra van szükség egy csatornánál, hanem az akár már bevált produkciók színvonalát is elég megtartani. A Nyerő páros pedig  jól válogatta össze a résztvevőket, Gáspár Laciék és Vasvári Vivienék lettek a kedvencek, és kellő számú veszekedést is hozott a második évad. (Jánossy Villő) 
A Nyerő páros két évadát az RTL Moston lehet visszanézni. 
Stay Here S01 (Netflix)
Rengeteg lakberendezős és építgetős-szépítgetős műsort választhattunk volna Netflixről, végeláthatatlan a lehetőségek száma. Éppen ezért most csak egyet emelünk ki, méghozzá egy olyan házfelújítós műsort, ami Airbnb-knek segít növelni a vendégéjszakákat. Ez lehet, hogy elsőre nem tűnik túl nagy kalandnak, de Amerika olyan pontjaira és lakásaiba juthatunk el, amit nem nagyon ismerhetnénk a Stay Here nélkül.
Az egyik legjobb rész, amikor Palm Springs kertvárosában csöppenünk vissza a 70-es évekbe. Egy igazi pornóbirodalom mását kapjuk lehetetlenül giccses részletekkel. A másik csoda egy seattle-i lakóhajóval történt. Itt nem csak egy külső ráncfelvarráson megyünk keresztül, hanem minden ingatlantulajdonos hasznos tanácsokat kap, hogy hozhatja ki a legjobbat a Airbnb-jéből, hogy kérhet el jogosan több pénzt a látogatóktól. Aki túl gyorsan ledarálja a Stay Here-t, az továbbmehet a csodálatos házbelsőket bemutató Amazing Interiorsre, amiben például bizarr macskaházat  vagy lakássá alakított hangárt is nézhetünk. (Jánossy Villő)
A Stay Here első évadát a Netflixen lehet visszanézni. 
Tesztbeszéd S01 (Spektrum Home)
A Spektrum Home új talkshow-ja azért kerülhetett ide, mert bár nem klasszikus realityről van szó, a Tesztbeszéd ötletgazdája, Lovász László definiálta valóságshow-ként a műsorát éppen a természetessége miatt. És ha már megmagyaráztuk a Tesztbeszéd létjogosultságát a realityk között, akkor mindenképpen a legjobbak között a helye. Vicces és kreatív a koncepció: négy híres vendég üli körbe Dombóvári Istvánt, és minden fordulóban kibeszélik, hogy a kiválasztottról mit gondol a közönség és az asztaltársaság. Olykor kellemetlen vagy személyes témák is előkerülnek, de a meghívottak úgy tűnik, hogy örömmel vitatják meg a véleményüket.
A vendégek a felvétel után a föld felett húsz centivel lépkedve hagyják el a helyszínt, rettenetesen boldogan. Mindenki biztonságban érzi magát a stúdióban, az egész egy jó élmény. Pedig a formátumtól először félnek, ódzkodnak tőle, és nem értik, mi ez. Aztán rájönnek. 
– nyilatkozta Lovász a 24.hu-nak adott interjújában.
És ez így is van, az első részben például Sebestyén Balázson látszott, hogy örül, hogy meghívták, és szívesen beszél őszintén önmagáról vagy a többiekről. A kritikánkban már megírtuk, hogy a Tesztbeszéd abszolút elférne egy nagyobb csatorna későbbi sávjában is, a Spektrum Home pedig jó úton halad a saját átpozicionálásában. Mind a Tesztbeszéd, mind a más hétköznapokon, hasonló időben jelentkező Helló, tesó!, mind az Elviszlek magammal minőségi műsor, segítségükkel a hagyományos magazinos tartalmakra erősít rá a csatorna a lakberendezés mellett. (Jánossy Villő)
Fotó: Spektrum Home
A Tesztbeszéd sajnos nem elérhető online, de a csatorna gyakran ismétli a részeket. 
Kiemelt kép: RTL Klub"
Hungary,2018-12-16,24.hu,https://24.hu/kultura/2018/12/16/szabadka-szecesszio-monarchia-osztrak-magyar-epiteszet-kosztolanyi/,"Szabadka, a szecesszió otthona","A Monarchia legérdekesebb városait bejáró sorozatunk mai epizódjában a magyar határtól alig néhány kilométerre fekvő vajdasági Szabadkán jártunk.					
Krakkó, Brünn, Kassa, Nagyvárad és Lemberg után most a Vajdaság második legnagyobb városába utazunk, hogy megcsodáljuk a kiegyezés után egy csapásra kedves polgárvárossá vált Szabadkát, Kosztolányi egykori otthonát.
Történelem
A mai magyar-szerb határtól mindössze alig tíz kilométerre megszületett város területén már háromezer évvel ezelőtt megjelentek az első lakók, IV. Béla a XIII. század derekán pedig királyi jobbágyokat telepített ide, első írásos említésére (Zabadka) azonban egészen 1391-ig kellett várni. Az ekkor még királyi birtokként kezelt terület 1439-ben a Hunyadiak tulajdonába került, I. Mátyás azonban negyedszázad után a török ellen sikeres hadjáratokat vezető Dengelegi Pongrácz János erdélyi vajdának adományozza, aki 1470-ben egy korábbi földvárra építette fel az erődítményét, ami egyben földbirtokai központjává is vált.
A település a következő fél évszázadban békésen működött, a mohácsi vész után feje tetejére állt birodalomban azonban rövid időre a magyarok és szerbek közti első fegyveres konfliktust, a délvidéki felkelést vezető, néhány hónap alatt jókora területet – így Szegedet is – elfogaló Cserni Jován (Jovan Nenad) felkelésének központjává vált.
Fotó: Wikimedia Commons
A rend helyreállta, illetve az önmagát cárnak kikiáltó, a szerbek által hősként tisztelt Jován halála után másfél évtizeddel, 1542-ben Szabadka az Oszmán Birodalom része lett, a török megszállás alól pedig csak Buda visszafoglalásának évében, 1686-ban, kis híján elnéptelenedve szabadult fel.
A magyar lakóinak jó részét elvesztett község ekkor a Habsburg Birodalom része lett, az ortodox lakók mellé pedig főleg délszláv katolikusok érkeztek az akkor már Szent Mária néven emlegetett településre. A népességnövekedés hatására Mária Terézia 1743-ban mezővárosi rangot adott a lakóknak, 1779. szeptember elsején pedig a mai Szabadka elődje Maria Theresiapolis néven szabad királyi várossá vált.
A rangnak köszönhetően hirtelen jókora fejlődésnek indult a város: újra lakók jelentek meg a török korban elhagyatottá vált pusztán, a mai Magyarországról betelepülőknek köszönhetően pedig lassan kialakult a ma gyalogosan is könnyedén bejárható óváros magja. 
1845-ben a befolyásolhatósága miatt Ferdinand der Gütige, azaz Ferdinánd, a Jóságos néven emlegetett V. Ferdinánd engedélyének köszönhetően a város visszakapta régi nevét, sőt, ma, közel százhetvenöt év után is Szabadkaként (a szerb Subotica forma is ebből alakult ki) emlegetjük.
Az igazi fejlődést a cikksorozatunkban vizsgált más nagyvárosokhoz hasonlóan itt is az Osztrák-Magyar Monarchia 1867-es létrejötte hozta el, annak ellenére, hogy Szabadka mellett a korábban bemutatott Lemberg (Lviv), Krakkó, Kassa és Nagyvárad is már jóval a kiegyezés előtt a Habsburg Birodalom része volt.
Két évvel a dualista állam megalakulása után Szabadkát is elérte a vasút, a budapesti millenniumi ünnepségek évében, 1896-ban megnyílt az első áramfejlesztő telep, a következő évben pedig már villamosok kötötték össze az évről évre egyre több csodás palotával és középülettel gazdagodó, a Délvidék szellemi központjává vált Szabadka főbb tereit, illetve a város központját a már akkor is elővárosként létező Palicsfürdővel.
A polgárosodási folyamatot, illetve a magyar irodalomnak Kosztolányi Dezsőt és unokatestvérét, Csáth Gézát adó boldog békeidőket egy szempillantás alatt törte derékba az Osztrák-Magyar Monarchia széthullásával véget érő első világháború.
Az 1910-ben még magyar többségű (58,7%), százezres város a Jugoszláv Királyság – 1929-ig Szerb-Horvát-Szlovén Királyság – részévé, sőt, annak Belgrád és Zágráb utáni legnagyobb városává vált.
1941. áprilisában az államot alig másfél hét alatt elfoglalták a tengelyhatalmak, a Bácska, a Muravidék, illetve a Baranya-háromszög pedig a németek segítségével három évre visszatért Magyarországhoz. Ez az időszak sem telt felhőtlenül: 1942 januárjában az újvidéki vérengzés során háromezernyolcszázan – köztük száznyolcvan szabadkai szerb – estek áldozatául a magyar katonai alakulatoknak, az 1944-ben bevonuló, a területet Jugoszlávia számára visszahódító szerb partizánok legalább negyvenezer magyarral  – köztük hétezer szabadkaival – végeztek.
A történteknek emléket állító törött szárnyú turul – Fotó: Vedran.b
Tito Jugoszláviájában a város kulturális szerepe csökkent, a népességszám azonban az erőteljes iparosítás miatt tovább nőtt. Épp ezért okozott óriási törést a kilencvenes évek egészén végigvonuló délszláv háború, melynek eredményeként nem csak Jugoszlávia alakult át Jugoszláv Szövetségi Köztársasággá (1992), de az üzemek bezárása miatt rengetegen váltak munkanélkülivé.
A helyzet a három évig fennálló Szerbia és Montenegró (2003-2006) részeként sem javult, sőt, az önálló Szerbia megszületése utáni évben 18 ezer, 2013-ban 12 ezer, 2017 végén pedig 5858 munkanélkülit regisztráltak a városban – utóbbi még mindig 17%-ot jelent, de a város jó úton van afelé, hogy az életszínvonal növekedésével nem csak a turisták, de egyre több helyi számára is vonzó várossá váljon.
Az elővárosaival együtt mára már 150 ezres Szabadka mindemellett az elmúlt tíz évben a századforduló képét őrző, a kommunizmus által kevéssé megváltoztatott épületállományát is megmentette az elmúlástól, így az időutazásra vágyóknak, illetve a szecesszió szerelmeseinek kihagyhatatlan úticél.
Amit mindenképp látni kell
A zsinagóga
Fotó: Molnár Edvárd / MTI
A város ma alig kétszázötven fős zsidó kisebbsége által már nem használt épület a magyar szecesszió egyik legcsodásabb példája. A New York-i Emánu-Él, illetve a Dohány utcai zsinagóga után a világ harmadik legnagyobb zsidó imaházaként ismert épületben alapítása után közel ezren tudtak helyet foglalni – erre szükség is volt, hiszen a századfordulón a szabadkai közösség még háromezerötszáz tagot tudhatott a soraiban.
Fotó: Molnár Edvárd / MTI
A 2018 tavaszára felújított, tulipán-, szegfűszirom- és pávatoll-motívumok egész sorát rejtő zsinagóga tervezői, Komor Marcell és Jakab Dezső a tervet a szegedi közösség által kiírt pályázatra szánták, azon azonban Baumhorn Lipót hasonlóan grandiózus – korábban általunk is bejárt – munkája győzött, így az építészpáros az alig ötven kilométerre fekvő Szabadkának ajánlotta fel a munkát. 
Nem is tették rosszul, hiszen a Zsolnay gyár által készített épületkerámiáknak, Róth Miksa zsidó motívumokat magukon viselő üvegablakainak, illetve az építészek leleményének – a tizennégy méter átmérőjű kupola súlyát a rossz talajviszonyok miatt betonoszlopok tartják – köszönhetően egy igazán kivételes épület született.
A tervezők
A huszonegy éven át, 1918-ig együttműködő Komor Marcell (1868-1944) és Jakab Dezső (1864-1932) a magyar szecesszió szellemében fogant munkái a történelmi Magyarország számos pontján felbukkannak: magánbérházak mellett az ő munkájuk a marosvásárhelyi Városháza és a Közigazgatási Palota, a kecskeméti Ifjúsági Ottthon, a nagyváradi Fekete Sas-szálló, a Budapesti Kerületi Munkásbiztosító egykori székháza, illetve a mára többszörösen átépített Erkel Színház.
Az Osztrák-Magyar Monarchia legnagyobb Városházája
Fotó: Molnár Edvárd / MTI
A magyaros szecesszió egyik legfontosabb városaként emlegetett Szabadkán Komor és Jakab nem csak a zsinagógán hagyta a kézjegyét, hiszen egy évtizeddel később elkészült a százöt méter hosszan nyújtózó Városháza (1908-1910) is az ő munkájuk.
A gazdagon díszített épület díszeit is jórészt a Zsolnay-gyár, illetve Róth Miksa szállította: utóbbi a magyar történelem számos fontos személyiségének alakját örökítette meg az ablakokon, így Szent István mellett Árpád vezér, Mátyás király, Deák Ferenc és Kossuth Lajos arcát is megtalálhatjuk.
Fotó: Molnár Edvárd / MTI
A 76 méter magas toronyból csodás kilátás nyílik a városra, de nem csak emiatt éri meg belépni a kovácsoltvas kapun, hiszen a díszterem már említett üvegablakait is közelről megnézhetjük, az emeleti folyosóról pedig hosszú ideig nem tudunk majd szabadulni.
Fotó: Molnár Edvárd / MTI
Raichle Ferenc (1869-1960) építész palotája
Fotó: Marcin Konsek
A Műegyetem elvégzése után itt nősülő, majd letelepedő Raichle Ferenc mindössze néhány évig fürdőzhetett a sikerben Szabadkán, hiszen a bérházépítésbe fektetett pénze mellé súlyos kölcsönöket vett fel, illetve jókora összegeket kártyázott el, mindez pedig az új polgármester általi kegyvesztettséggel párosulva csődbe juttatta.
A historizáló építészet kereteiből kilépve önmagát a szecesszióban megtaláló tervező fő művét saját családja számára tervezte. A vasútállomástól alig néhány lépésre álló, egykor gyönyörű bútorokkal teli palotát (1903-1904) alig másfél évig használhatta, majd minden vagyonának árverésre bocsátása után Szegedre költözött, ahol az első világháborúig dolgozott, Magyar Edéhez hasonlóan számos értékes épülettel gazdagítva a dél-alföldi nagyvárost. Ezt követően a fővárosban találta meg a helyét, fontosabb épületet azonban ekkor már nem tervezett.
A palota részlete – Fotó: KovacsDaniel
A palotát Raichle elköltözése előtt minden berendezésével együtt felajánlotta a városnak, a vezetés azonban nem kívánt élni a lehetőséggel. Az egykor a szobákat megtöltő gyűjtemény morzsáit pedig máig sem sikerült összeilleszteni.
A helyiek által Cifra palotaként emlegetett épület 1970-ig többször is tulajdonost váltott, azóta azonban a szocializmus évtizedeinek műalkotásait őrző Képzőművészeti Találkozó Galériának, illetve az általuk szervezett tárlatoknak ad otthont.
A szecesszió egymástól néhány lépésnyire álló csodái
A Dömötör Miksa gyermekgyógyász által építtetett, a bécsi szecessziót idéző, a zsinagóga előtti téren álló egyemeletes épület ma a Városi Múzeumnak ad otthont, így a város története iránt érdeklődőknek a kapun is megéri belépni, de a szecesszió szerelmesei sem fognak csalódni, hiszen a budapesti Gutenberg-otthont és az Árkád Bazárt is megálmodó Vágó József és László tervei szerint 1906-ra megszületett, a rájuk jellemző madármotívumokat is magán hordó ház belső terében is számos részletet őriz még a századfordulós eleganciából.
A Sonnenberg-ház – Fotó: KovacsDaniel
Hasonlóan érdekes a Vágóék művészete által inspirált helyi tervező, Macskovics Titusz Strossmayer utcában álló, Roznofszky József számára épített palotája, a híres férfiszabó, Sonnenberg Salamon háza (ép.: Strassburger Izidor-Gombos Lajos, 1910), a Raichlét az eladósodásba sodró, saját otthona melletti bérháza, a Komor és Jakab tervei alapján született Szabadkavidéki Kerekedelmi Bank székháza (1907), illetve a szecessziót a városba hozó Lechner Ödön Leovics Simon királyi közjegyző számára tervezett palotája (1892-1893).
Futók a Szabadkavidéki Kereskedelmi Bank egykori székháza előtt – Fotó: Molnár Edvárd / MTI
A korábban felsorolt épületektől merőben különböző, a lechneri magyaros helyett a bécsi geometrikus szecesszió elveit követő épület a Városháza előtti tér túlsó oldalán álló Magyar Általános Hitelbank-palota (1911-1912), melynek alkotója nem csak tervezőként, de az első magyar futballisták egyikeként, újságíróként, illetve úszóként is maradandót alkotott: ő volt Guttmann Arnold, akit a világ az első újkori olimpiai kétszeres magyar aranyérmeseként, Hajós Alfrédként ismert meg.
Hajós Alfréd hitelbanki bérpalotája – fotó: Pest-Buda Aukciósház
Megközelítés
A repülőgéppel és Budapestről induló busszal ugyan nem megközelíthető határmenti városba a legegyszerűbben vonattal juthatunk el: a MÁV húsz eurós (6500 Ft) retúr jegyáránál kedvezőbbet nemigen találhatunk.
Lakásokat 5-7 ezer forint/fő/éj áron bérelhetünk az Airbnb rendszerében, így egy hosszú hétvégét akár 20-25 ezer forintból is megúszhatunk, nem számítva az étkezésre – így az úton-útfélen megvásárolható burekek sorára – költött összegeket."
Hungary,2018-12-06,24.hu,https://24.hu/tech/2018/12/06/feny-derult-a-facebook-sotet-titkara/,Fény derült a Facebook sötét titkára,"A brit parlament sokatmondó dokumentumokat hozott nyilvánosságra egy Facebookhoz kapcsolódó vizsgálat kapcsán, amiket a közösségi óriás lehetőség szerint szeretett volna titokban tartani, nem véletlenül. A belsős levelezésekből eddig nem ismert szemszögből látni bele a cég működésébe és az adatkezeléshez való hozzáállásához, abból a 2012-2015 közötti időszakból, amikor a Facebook elkezdett robbanásszerűen növekedni, és még nem jutottak dűlőre pontosan azzal kapcsolatban, hogyan kezeljék a felhasználói adatokat, miként csináljanak abból pénzt.
A levelezések alapján a Facebook a felhasználókról gyűjtött adatokkal egyes partnereinek előnyt adott, míg riválisai dolgát nehezítette. Az Airbnbnek és a Netflixnek például kiemelt hozzáférést biztosítottak. A cég vezetői az adatokra úgy tekintettek, mint legértékesebb forrásukra, amivel sokszor stratégiai előnyre próbáltak szert tenni, akár alkudozások tárgyaként is bevetették azokat.
Fotó: AFP
Mark Zuckerberg alapító és Sheryl Sandberg ügyvezető igazgató közti beszélgetések egyértelműen kimondják, hogy a közösségi oldal célja az volt, hogy ne csak ők, de a külsős fejlesztők appjai is minél több ideig tartsák oldalukon a felhasználókat, és azok a cégek, akik ebben partnereik voltak, előnyben részesültek. A Facebook jól láthatóan saját érdekeit tartotta szem előtt, amikor a felhasználói adatokról volt szó.
Amikor a rivális Twitter például 2013-ban elindította a Vine nevű videós szolgáltatást, a Facebook korlátozni kezdte a platformjához való hozzáférést, aminek eredeti célja az volt, hogy a Vine-felhasználók könnyebben megtalálják egymást a közösségi oldalon.
A Facebook fejlesztési igazgatója, Konstantinos Papamiltiadis a The Guardiannek elmondta, hogy az eljárás során felhasznált dokumentumok egy nagyobb történet részei, és önmagukban értelmezve kontextus nélkül félrevezetők.
Dömös Zsuzsanna  további cikkei
Nem követemSzerzőim
Ezt tudjuk eddig a TikTok „mágikus"" algoritmusárólSzexuális zaklatásnak számít, ha valaki letaperolja az avatarunkat?Magyarokat is érint minden idők egyik legnagyobb mobilos csalása"
Hungary,2018-11-27,24.hu,https://24.hu/belfold/2018/11/27/budapest-turistaaradat/,"Ma még élhető, de turistaáradat veszélyezteti Budapestet","Magyarországra egyelőre nem jellemző  a helyiek életminőségét és a természeti értékeket veszélyeztető túlzott turistaáradat (overtourism), de jelei már vannak, ezért időben fel kell készülni megelőzésére, kezelésére - hangsúlyozta a KPMG könyvvizsgáló és tanácsadó társaság tanulmányában.					
Az overtourism az a jelenség amikor egy települést vagy térséget turisták tömegei lepik el, rontva ezzel a helyiek életminőségét vagy rombolva a természeti környezetet.
A közleményben Indra Dániel, a KPMG turisztikai tanácsadó részlegének vezetője kifejtette, Magyarországon is vannak már jelei az overtourismnak, példaként a tavalyi népszavazást említette a budapesti bulinegyedben, ahol
a helyieknek gondot okoz a vendégek nagy száma. 
Vannak már elégedetlen hangok nyáron a Balaton környékén is – tette hozzá. A “túlzott elturistásodás” hátterében az internetes bakancslisták megjelenése, a rövid távú lakáskiadás (airbnb), valamint az olcsó repülés áll.
A vidék segíthet
A túlzott turizmus egyik jele, hogy bizonyos pontokon kapacitásszűke kezd kialakulni. Az első példa erre a szakértő szerint a Liszt Ferenc repülőtér, amelynek forgalma 2013-ról 2018-ra 8,5-ről 15 millió utasra nőtt, főszezonban telített. Ilyen jelenség a magas szállodai szobakihasználtság is – Budapesten szeptemberben is 86 százalék felett volt a mutató -, amely több magyar turisztikai célpontnál is előfordul szezonálisan.
A “túlturistásodás” legjobb ellenszere a látogatók időbeli és térbeli széthúzása, amelyben Magyarországon komoly szerep hárul a vidéki célpontokra és szállodákra.
Biztató jelenség, hogy az utóbbi években a fővároson kívüli vendégéjszakák számának növekedése felzárkózott Budapest mögé (10,7 illetve 9,6 százalék), de ahhoz, hogy a térbeli széthúzás működjön, a vidéki vendégforgalomnak jobban kellene növekednie a budapestinél. Ennek egyik feltétele a működő szálláshelyek minőségi fejlesztése, illetve a szobakapacitás bővülése – tette hozzá.
Jó hírnek nevezte, hogy a következő években több mint 1300 vidéki szállodai szobát adhatnak át Magyarországon, meglepően egyenletes területi lefedettséggel. Így 100-200 szobás szállodák épülnek Nyíregyházán, Zalaegerszegen, Szántódon, Pannonhalmán, vagy Mátrafüreden, és közepes méretű beruházások zajlanak olyan településeken, mint Kisvárda, Mezőkövesd, Győr, Szentes, Szeged és Bük. 
Az összehangolt cselekvés szükségességét ismerte fel a kormány is, amikor létrehozta Kisfaludy Turisztikai Fejlesztési Programot, amelynek kifejezett célja, hogy láncba szervezze az attrakciókat és a szálláshelyeket, és így növelje az élménypontok számát az országban. A 2030-ig szóló program költségvetési forrásokat is tartalmaz, így nemcsak élménypontok, de szálláshelyek fejlesztésére is forrást biztosít – sorolta a szakértő.
Kiemelt kép: Turisták a budai Várban, a háttérben az Országház épülete 2018. július 27-én. MTI Fotó: Szigetváry Zsolt"
Hungary,2018-11-11,24.hu,https://24.hu/kultura/2018/11/11/brunn-a-monarchia-manchestere/,"Brünn, a Monarchia Manchestere","A sárkánynak hitt krokodil által őrzött, furcsa történetekkel teli város, amit négyszáz évnyi Habsburg-uralom formált olyanná, ahogyan azt ma ismerjük. És mondani sem kell, Brünn is tele van az Osztrák-Monarchia idejéből származó építészeti emlékekkel, mint az cikkünkből is kiderül.					
Monarchia-projektünk második epizódjában a Rómába oltott Budapestként emlegetett Krakkó után a négyszázezer lakosú Brnóba látogattunk el, melynek autóbusz-, vagy néhány lépésre álló vasútállomására megérkezve talán elkap minket a kétségbeesés, a gyalog is könnyedén bejárható Óváros, a gasztronómia, illetve a magyar szemmel is kedvező árak láttán ez az érzés egy szempillantás alatt eltűnik majd.
„Brno is like Vienna, but much dirtier. Everyone knows it”, azaz “Brno olyan, mint Bécs, csak jóval mocskosabb. Ezt mindenki tudja” – hangzott el alig három perccel a városba érkezésünk után fiatal vendéglátónk szájából, ez azonban távolról sem igaz. A város már korántsem olyan, ahogyan azt a csehszlovák időkben itt járt szülők, vagy nagyszülők elbeszéléséből hallhattuk: az autók kiparancsolásával a város szívének sokszor macskaköves utcái fölé felújított, évszázados házak nyúlnak, az egykor meghatározó nehéziparnak pedig a turisták által járt helyeken semmiféle nyomát sem lehet látni.
Történelem
A magyar középkor végét jelentő mohácsi csata nemcsak a Magyar Királyság, de Morvaország részére is komoly változásokkal járt – az alig húsz évesen a harctéren elhunyt II. Lajos ugyanis nem csak a magyar királyi trónt, de II. Ulászló fiaként a cseh trónust is elfoglalta, törvényes utód nélkül azonban a Jagelló-ház cseh-magyar ága kihalt. Helyét a rendek döntése értelmében mindkét trónon a Habsburg I. Ferdinánd foglalta el, a két ország pedig közel négyszáz évre Habsburg-ház uralma alá került, bár a Csehország részét képező Morvaország még közel egy évszázadon át önálló maradt.
A morvák viszonylagos szabadságának a világháborúkat megelőző legpusztítóbb konfliktus, az európai hatalmi viszonyokat átrendező harmincéves háború (1618-1648) első, cseh-pfalziként emlegetett szakasza (1618-1623) vetett véget: az 1620-as fehérhegyi csata után a Morva Őrgrófság Habsburg örökös tartománnyá vált. A főváros 1641-ig Olomouc (Olmütz) volt, a svéd csapatok azonban elfoglalták, így a Habsburgok a támadásokat sikeresen visszaverő Brnót (magyarul előbb Berén, majd Brünn) tették meg új központnak, tovább erősítve a város XIII. század derekán épült erődjét, a Špilberk várat.
A városképből kiemelkedő vár – Fotó: Michal Manas
Az épületegyüttes a következő évszázadokban az európai történelem fontos pontjává vált, ugyanis II. József császár törekvéseinek eredményeként itt született meg a „nemzetek börtöne” néven elhíresült fegyház, amit többnyire bűnözők töltöttek meg, de az osztrák és a cári hadseregből is kicsapongó életmódja miatt kirúgott, végül egy kegyetlen szabadcsapat parancsnokaként meglepő sikereket elérő – a bajorokat és a franciákat is többször visszaverő, Nagy Frigyes porosz királyt pedig kis híján elfogó – Franz von der Trenck báró  (1711-1749) is itt fejezte be az életét: megmérgezte magát.
Később a francia forradalom számos vezetője – így a XVI. Lajost letartóztató polgármester, Jean-Baptiste Drouet –, illetve Kazinczy Ferenc (itt szerzett élményeit a Fogságom naplójában írja le ), valamint egy sor magyar jakobinus is megfordult a falak közt. 1822-ben a börtönt egy politikai foglyoknak szánt cellasorral bővítették, ahol az intézmény 1855-ös bezárásáig az olasz, a magyar és a lengyel nemzet függetlenségéért küzdők egész sora, így az 1846-os krakkói felkelés, illetve az 1848-49-es forradalom számos résztvevője fordult meg. A cellák és folyosók 1855-re laktányává lényegültek át, de az épületegyüttes az Osztrák-Magyar Monarchia alkonyán hadifoglyoknak, illetve a dualista államot sértő véleményt nyilvánítóknak adott helyet.
Magyar és cseh nyelvű emléktábla a Špilberk falán – Fotó: Peyer Anikó
A Prága-Bécs-Pozsony háromszögben megbújó Brünnt százötven éven át volt szokás a Monarchia Manchestereként emlegetni – nyomós okkal, hiszen a városban 1763-ban nyitott meg az első textilgyár, a következő kétszázötven évben pedig a város a világ egyik legfontosabb textilgyári központjává vált. A XIX. század derekán a város Bécshez és Budapesthez hasonló robbanásszerű fejlődésen megy át: 1839-ben megindul a vasúti közlekedés Bécs és Brno között, 1846-ban elindul a gázvilágítási rendszer, a következő évben pedig az első telegráfvonalak is megkezdik a hírek továbbítását. A lóvasúti vonalak a pesti után három évvel, 1869-ben indulnak el, de ezt tizenöt évvel később gőzhajtású rendszerre cserélték. 
A városi elektromos hálózat elindulására egészen 1897-ig kellett várni, három évvel később azonban a hirtelen 138 ezer fősre duzzadt város közlekedési hálózatában megjelennek az elektromos villamosok. Ezzel egyidőben vált naggyá Brno nehézipara is, a város pedig óriási turbinákat, traktorokat és fegyvereket gyártó üzemeivel vált még gazdagabbá.
Brünn 1918-ban, a Monarchia szétesése után Morvaországgal együtt a frissen létrejött Csehszlovákiába olvadt, melyhez aztán a trianoni döntés következményeként a Felvidék, illetve 1945-ig Kárpátalja is csatlakozott. A második világháború alatti kettéosztottság – a Harmadik Birodalom által megszállt területek, így Brno a Hitler által kinevezett kormányzók irányította Cseh-Morva Protektorátussá alakult, az ország fennmaradó része pedig Szlovák Köztársaság néven német bábállamként működött. A fegyverek elcsendesedése után három évre minden visszatért a régi mederbe (Csehszlovák Köztársaság, 1945-1948), az ország 1948-ban azonban szocialista köztársasággá vált, melyet a Szovjetunió felbomlása után két évnyi szövetségi köztársasági időszak (1990-1992) követett.
A mai állapotok 1993. január elsején alakultak ki: Csehszlovákia kettészakadt, helyén pedig megszületett Szlovákia és Csehország. Utóbbinak ma Brno a második legnagyobb városa, hírneve azonban eltörpül Prágáé mellett, pedig mind mérete, mind az ország életében betöltött szerepe — itt működnek a cseh jogrendszer legfőbb szervei, a sörfőzdékkel teli, de a dél-morva borvidéknek köszönhetően a borban sem szegény város pedig az elmúlt években a cseh Szilícium-völggyé nőtte ki magát. A csúcstechnológiát képviselő, a genetika, az agykutatás, valamint a nanotechnológiák terén dolgozó laboratóriumok mellett a legnagyobb világcégek is inkább Brnót választották a főváros Prága helyett.
 
Amit mindenképp látni kell
A Špilberk (Spielberg) vár
A város feletti dombon nyújtózó katonai épületegyüttest ugyan 1939-1941 közt átépítette, illetve nem épp korhű módon restaurálta a Harmadik Birodalom és a Gestapo, de az egyáltalán nem vesztette el a varázsát: az 1959-ig, a csehszlovák hadsereg kiköltözéséig katonai objektumnak számító Špilberk maa Városi Múzeum otthona, illetve kulturális központ, a dombtetőről pedig tökéletes kilátás nyílik az Óváros utcáira, illetve a központi székesegyházra. 
A bástya 100/50, a kilátótorony 50/30, az állandó (a tűzijátékok és a város történetéről szóló, illetve az egykori börtönt és a városi múzeum műgyűjteményének legszebb darabjait  bemutató) kiállítások pedig 150/90 koronáért látogathatók, de ennek kevesebb mint kétszereséért – 1900, illetve 1100 forintnyi összegért – akár kombinált belépőt is válthatunk, amivel mindhárom helyre bejuthatunk.
A kertben tett séta természetesen ingyenes, a szuvenírbolt részeként pedig némiképp talán indokolatlan módon egy XVIII. századi brnói patika teljes bútorzatát is megnézhetjük.
A Szent Jakab-templom
A XIII. század hajnalán itt élt németek által épített gótikus csoda a XVI. század folyamán nyerte el mai képét – 1592-re, hetven éves munkával készült ugyanis el a kilencvennégy méter magasra törő tornya, amit a harmincéves háború sem pusztított el.
Fotó: Jiří Sedláček
Az épület déli oldalán lévő – egy kőfaragó nyilvánvaló vicceként az ablakívek egyikére került – apró, saját fenekét mutató szoborhoz kötődik a város legfurább legendáinak egyike, ami szerint a figura a farpofáit szándékosan a Szent Péter és Pál-székesegyház felé mutatja, jelezve, hogy a Szent Jakab-templomot bővítő tervezők magasabb tornyot tudtak építeni, mint a város fölé tornyosuló templom építészei.
Fotó: Dezidor
A templom alatt húzódik a 2001-ben felfedezett, legalább ötvenezer ember maradványait rejtő osszárium, ami a máig sem teljesen feltérképezett párizsi katakombák után Európa második legnagyobb hasonló temetkezési helye.
A szerző felvétele
2012 óta a nagyközönség számára is látogatható  : a teljes árú jegyek 140, a diákoknak és a nyugdíjasoknak járók pedig 70 koronáért (1700, illetve 850 forint) kaphatók.
A Szent Péter és Pál-katedrális
A szerző felvétele
A legfontosabb csehországi műemlékek egyike, a XIX. század utolsó harmadáig a járókelők számára leginkább egy számos alkalommal átépített gótikus templomnak tűnő Szent Péter és Pál-katedrális az Európa egészén végigsöprő neogótikának köszönhetően változott át a ma is látható gigantikus épületté (August Kirstein, 1904-1909), belső tere azonban még ma is számos barokk részletet őriz.
Fotó: Wikimedia Commons
A Petrov-domb helyén állt XI. századi kápolna helyén az évszázadok alatt megszülető templom magyarok számára legérdekesebb részlete nem a templom belső terében, hanem a bejárata mellett álló, kőből faragott szószék, ami az 1451-ben a városban járt pápai apostoli nuncius, Kapisztrán Szent János beszédének emléke. A ferences szerzetes öt évvel később, 1456 tavaszán lett igazán ismert a világban: ő gyűjtötte ugyanis össze a magyar keresztes sereget, ami egy szerencsés véletlen által is segítve legyőzte Nándorfehérvárnál II. Mehmed szultán seregét, jó időre megállítva a törökök terjeszkedését.
Fotó: Dezidor
III. Kallixtusz pápa ennek a diadalnak az emlékére vezette be a déli harangszót, amit az egész keresztény világban hallhatunk, Brnóban azonban egy órával korábban is megszólal a katedrális harangja, köszönhetően a svédek Brno falai alól való elűzéséhez kapcsolódó legendának, mely szerint Lennart Torstenson nem azért fejezte be az ostromot, mert kihátráltak mögüle Rákóczi György csapatai, hanem azért, mert egy ígéretet tett a város lakóinak, miszerint ha a déli harangszóig nem veszi be a várost, akkor visszavonulót fúj.
Josef Leimer 1891-ben készített faoltárának részlete, rajta a tizenkét apostol alakjával – A szerző felvétele
A brünniek nem várták meg a delet: egy órával korábban szólaltatták meg a harangokat, a svéd hadvezér pedig betartotta az ígéretét, és elvonult a vár alól.
Az Óvárosháza három fura jelképet rejtő tornya
A szerző felvétele
A tatárok a mai Magyarország területén való megjelenésével egyidőben, az 1240-es évek elején megszületett 63 méter magas tornyával, illetve a hozzá kapcsolódó, XVI. századi olasz mesterek tervezte reneszánsz udvarával a város legszebb világi épületévé tett egykori városháza már önmagában is megér egy sétát – főleg, hogy az egy délelőtt alatt keresztül-kasul bejárható óváros közepén áll, a torony alatt átvezető rövid folyosó, illetve az építmény kapuzata miatt azonban egyenesen kötelező eleme a Brünnt felfedezni vágyó turista programjának. 
Az élete utolsó éveiben a bécsi Szent István-katedrálison dolgozó Anton Pilgram utolsó, Brnóban készített műveként 1512-re elkészült kapuzat legmagasabb tornyának ferdeségét a népnyelv a munkáért a megbeszéltnél jóval kisebb összeget kapott (más források szerint azonban nemes egyszerűséggel ki sem fizetett) mester bosszújával magyarázzák, Pilgram ugyanis a részletet dühében egyszerűen szándékosan görbére faragta, jelezve, hogy a város gazdag polgárai, illetve vezetői egyáltalán nem egyenes emberek.
A szerző felvétele
Nem kevésbé szürreális történetek kötődnek az átjáróban lévő kerékhez, illetve a brnói sárkányként emlegetett krokodilhoz sem: előbbit a legenda szerint az ötven kilométerre fekvő Lednice bognárainak egyike, Jiří Birk készítette, miután tizennégy tallérban fogadott a barátaival, hogy tizenkét órán belül kivág egy fát, kereket készít belőle, majd elgurítja azt a fővárosig. Így is történt, az alkatrész pedig a falra került. A férfi az óriási siker ellenére azonban nem vált a környék leggazdagabb kerékgyártójává, sőt, épp ellenkezőleg: a hihetetlen tett után mindenki biztos volt benne, hogy a férfi az ördöggel cimborál. Az emberek kerülni kezdték, műhelye egyre kevesebb pénzt hozott neki, sőt, Birk végül nincstelenül hunyt el.
Fotó: wu wade
A sárkányként emlegetett krokodilról szóló legismertebb történet nagy mértékben hasonlít a Monarchia-sorozatunk első epizódjában emlegetett krakkói sárkányéval  , noha a barlang helyett itt a város közelében egy völgyben letelepedő sárkány nem a feneketlen éhsége miatt kerül bajba, hanem azért, mert fenyegeti a szegény polgárokat. Egy bátor férfi azonban tökéletes megoldást talált a problémára: mésszel töltött meg egy kibelezett ökröt, majd a sárkány útjába helyezte. Az természetesen nem hagyta ki a rendkívüli vacsorának tűnő lehetőséget, de miután a lény visszatért a folyóba, beütött a baj, rövidesen pedig egy preparátor segítségével a boltívről lógva jelent meg az arra sétáló polgárok feje felett. Az igazságnak mindehhez persze semmi köze: az valamikor a XVI. század hajnalán kerülhetett a városba egy Szentföldről hazatérő zarándok által. Az átjáróban 1749-ben elhelyezett tábla nem erről árulkodik: aszerint Mátyás morva őrgróf (később II. Mátyásként magyar király) kapta 1608-ban ajándékként egy török követtől. 
A reneszánsz csúccsal lezárt torony, illetve az épület legszebb termei természetesen bejárhatók, jegyek 70 koronáért (900 forint) kaphatók, de az udvaron, illetve a torony aljában való áthaladás természetesen anélkül is lehetséges.
A labirintusok
A kapucinusok XVII. századi kriptájának részlete – Fotó: Morgan Davis
Brünn óvárosa alatt rejtélyes alagutak és járatok tucatjai kacskaringóznak, melyek mindegyikéről még ma sem léteznek pontos térképek. Így maradhatott titokban 2001-ig a Szent Jakab-templom alatti, már említett osszárium, de így felejtődött el évszázadokra a kapucinus barátok kitűnő állapotban mumifikálódott maradványait rejtő kripta is, melynek fülkéiben 153 baráttal, illetve a haláláig a várban raboskodott van der Tenck báróval is találkozhatunk. A testek felett a következő szívderítő mondat olvasható:
“Mi is voltunk ott, ahol te, te is leszel ott, ahol mi.”
Hasonló a helyzet a város leggrandiózusabb szökőkútját (A Parnasszus, Fischer von Erlach munkája) rejtő káposztapiac tere (Zelny trh.) alatt is: a folyosókon a középkori városi életet bemutató kiállítás kapott helyet, sokat elárulva az ötszáz évvel ezelőtt élt polgárok mindennapjaiból.
A Mahen Színház
Fotó: Stanislav Dusík
A XIX. század utolsó harmadában, az európai városok robbanásszerű fejlődésének idején hirtelen óriási igény támadt a korábbiaknál nagyobb, polgári hangulatot árasztó színház- és operaépületek tervezésére. Az Osztrák-Magyar Monarchiában ezek a városok szívében feltűnő óriások tervei néhány kivételtől eltekintve ugyanannak az építészpárosnak a fejéből pattantak ki: az ifjabb Ferdinand Fellner és Hermann Helmer által 1873-ban alapított, megfizethető árú kulturális központokat ontó irodában negyvennyolc színház tervei készült el.
Ezek közül számunkra a legismertebbek az 1875-ben Népszínházként megszületett, de ötvenhat éven át Nemzeti Színházként működött , egykor a Blaha Lujza téren állt óriás, a Szegedi Nemzeti Színház, a Somossy Orfeumként indult   budapesti Operettszínház, illetve a Vígszínház, de az ő munkájuk a neoreneszánsz, neobarokk és neoklasszicista jegyeket mutató brnói Mahen is. 
Az 1882-ben átadott, mindössze tizenhat hónap alatt elkészült, eredetileg Deutsches Stadttheater (Német Városi Színház) nevet viselő épület az egyik első Fellner és Helmer-féle színház, igazi különlegessége azonban nem ebben, hanem a gázlámpák helyett elektromos árammal működtetett lámpák beépítésében rejlik, hiszen azt három évvel korábban szabadalmaztatta a világ egyik legnagyobb feltalálójaként tisztelt, de a szerencsés üzletember-státuszhoz közelebb álló Thomas Alva Edison, aki
személyesen tervezte meg az Európában elsőként elektromos világítási rendszert kapott épület világítási rendszerét, melynek megszületését pedig a személyi asszisztense, Francis Jehl a helyszínen személyesen felügyelte.
A szecessziós város
Krakkóhoz hasonlóan nem meglepő módon Brno is tele van szecessziós emlékekkel – az első, freskót is rejtő példánnyal már a városba érkezés utáni első percben is találkozhatunk, hiszen a busz- és vonatállomás előtt, az utca másik oldalán találkozhatunk az 1870-ben megszületett Hotel Grand a századforduló évében elkészült bővítésével: az 1900-ban átadott épület terveit a bécsi szecesszió vezéralakja, Otto Wagner irodájából frissen kirepült, alig huszonnyolc éves Hubert Gessner szignózta, homlokzatán pedig a görög mitológia egyik legkedveltebb jelenete, Párisz ítélete látható.
Fotó: Kirk
Az igazi szecessziós gócpontot azonban nem az óváros szélén találjuk, hanem a vártól és az óvárostól egyaránt északra fekvő területen megbújó Konečny téren, illetve annak környékén.
Az évtizedeken át a hétvégi séták kedvelt helyszíneként szolgáló, a botanikuskertek egyikétől mindössze néhány lépésre álló, apró kilátóval is rendelkezett terecskéből induló Jiráskova utcán a századforduló éveiben jelentek meg a bécsi szecessziót sajátosan értelmező villaépületek, a környéket pedig az fényűző olaszországi nyaralóhelyhez hasonlóan Tivoliként kezdték emlegetni.
A szerző felvétele
A tér beépítése ezzel egyidőben kezdődött: 1902-re Franz Pawlu tervei szerint megszületett a villáknál jóval nagyobb léptékű, környezetéből sarokkupoláival még jobban kiemelt, számtalan díszt kapott Tivoli, a pezsgő metropolisz képét sugallva a hirtelen jókorát növő Brno lakói felé.
Fotó: Millenium187
A szerző felvétele
Az apró, háromszögletű parkra néző másik két óriási épület is Pawlu munkája, ezek a következő tizenkét évben, az első világháború kitöréséig születtek meg.
A szerző felvétele
A Villa Tugendhat
A Monarchia bukása utáni első nagy változást az Európa-szerte egyre több országban felbukkanó, legtöbbször (tévesen) csak Bauhausként emlegetett funkcionalista építészet gyakorolta a városképre, hiszen a ma autók által csak külön engedéllyel kárható girbegurba utcákon olyan letisztult épületek jelentek meg, mint az alig néhány lépés széles Hotel, vagy a ma a Bata cipőgyár (ők alapították a később Tisza néven legendássá vált martfűi cipőgyárat) termékeit bemutató, húszas évek végén született hétemeletes Brouk és Babka.
A modern építészek a magyar viszonyokhoz hasonlóan nem csak a bérház-, vagy üzletháztervezés terén jutottak szóhoz — így születhetett meg a főtérről kényelmes sétával elérhető Villa Tugendhat is, a textilgyárnak köszönhetően dúsgazdaggá vált Greta és Fritz Tugendhat ma a Világörökség részét képező lakóháza, az avatatlan szem számára csak egy óriási fehér cipősdoboznak tűnő, jókora üvegfelületeket rejtő Villa Tugendhat.
Fotó: Karelj
A világviszonylatban is a stílus egyik úttörőjének számító épület tervei 1930-ra váltak valósággá, tervezője nevét pedig a korszak építészetének rajongói (a szerző természetesen saját magát is ebbe a csoportba tartozónak érzi) csak vallásos áhítattal képesek kimondani: az üveg, beton és acél egyik legnagyobb mestereként számon tartott autodidakta tervező, Ludwig Mies van der Rohe (1886-1969) épületeivel és bútorterveivel (köztük a Barcelona székkel) ugyanis egy csapásra megváltoztatta a világot. Öröksége pedig ma, közel kilenc évtizeddel később is tömegeket inspirál, munkái pedig annyira kortalanok, hogy akár ma is készülhettek volna. 
Az 1930-1933 közt a Bauhaus igazgatói székét betöltött tervező brnói villája a Gesamtkunstwerk jegyében fogant, így nem csak a csupasz falak és üvegfelületek, de a belsőépítészeti megoldások — így a bútorok, valamint a direkt napfényben árnyalatot váltó, a dolgozószobát a nappalitól elválasztó onix fal, a teljesen a padlóba süllyeszthető ablakok, valamint a légkondicionáló ötlete — is van der Rohe fejéből pattantak ki.
A híres onix fal – Fotó: Lehotzky
A ház bejárásához szükséges jegyek sajnos rendszerint 3-4 hónapra előre elfogynak (a jegyek túrától függően 300-350 koronába, azaz 3700-4300 forintba kerülnek) a kert azonban 50 korona (620 forint) ellenében szabadon látogatható.
A generációkon át Brnóban élő Tugendhat és Löw-Beer gyároscsalád egymásba szerető tagjai nem élvezhették sokáig a ház kényelmét: 1938-ban, alig néhány hónappal a második világháború kitörése előtt zsidóságuk miatt emigráltak: előbb Svájcban telepedtek le, 1941 januárjában azonban a venezuelai fővárosba, Caracasba tették át a székhelyüket, ahol két gyermekük is született.
Megközelítés
Brno Budapestről tömegközlekedéssel is egyszerűen elérhető: 4-5 órás buszút esetén akár 9 ezer forintért is lecsaphatunk egy retúrjegyre, a hasonlóan hosszú vonatutakon pedig 13 ezer forint kell kifizetnünk. Kedvező árú szállások egész évben százával bukkannak fel az airbnb-n, így egy városnézős hétvége egy főre jutó utazási-, illetve szállásköltsége ideális esetben nem éri el a húszezer forintot."
Hungary,2018-11-08,24.hu,https://24.hu/fn/gazdasag/2018/11/08/10-ezer-ember-hianyzik-a-szallodaiparbol/,10 ezer ember hiányzik a szállodaiparból,"Jól megy a szállásadóknak, az erős ősz után úgy tűnik, még a tavalyi rekordforgalmat is felül fogják múlni az idén – tudtuk meg a Szállodai és Éttermi Szakmai Találkozó (SzÉSzT) idei harmadik, záró állomásán, Vasadon. Ugyanakkor komoly probléma a munkaerőhiány, mintegy 10 ezer betöltetlen álláshely van a szektorban, mondta el a Magyar Szállodák és Éttermek Szövetségének (MSzÉSz) alelnöke, Flesch Tamás.
Most van elég vendég, de nincs elég kolléga
– jellemezte a helyzetet.
Kicsit megfordult a hagyományos felállás is, mosta munkavállalók „diktálnak”, a munkaadók pedig próbálnak úgy egyensúlyozni, hogy működni tudjanak.
Flesch Tamás szerint előremutató, hogy a cégek képzéssel és karrierlehetőség felkínálásával igyekeznek magukhoz vonzani az embereket, de pénz és kulturális változások is kellenének ahhoz, hogy a külföldre vándoroltakat visszacsábítsák. Egyelőre csak a magasabb fizetési kategóriákban, vagyis a középvezetői, vezetői körben vannak sikerek ezen a téren.
Kitért arra is, hogy a statisztikák szerint a szálloda- és vendéglátás szegmensben a legalacsonyabbak a bruttó átlagfizetések. A KSH legutóbbi jelentése szerint január-augusztusra bruttó 209 ezer forint volt a szektor átlaga, messze lemaradva a bruttó 324 300 forintos nemzetgazdasági átlagtól.
Kérdésünkre, hogy a munkaerőhiány ellensúlyozására miért nem adnak magasabb béreket a cégek, a költségekre hivatkozott. Szállodától függően a költségek több mint egyharmadát teszi ki a munkabér és járulékai. A bérköltség az elmúlt két évben 40-50 százalékkal nőtt, ami nagy fejlődés, de egyben jelentős teher is a szállodáknak. Mindenki próbálja megfizetni az embereket, mert másképp nem talál munkaerőt – tette hozzá.
Fotó: Thinkstock
Online figyelik a vendégforgalmat
Érdeklődtünk, de arról nincs adatuk, hogy mennyire elterjedt még a fekete, szürke foglalkoztatás. Úgy gondolják, talán fekete foglalkoztatás már nincs, bejelentik az embereket. Kérdés legfeljebb az, hogy hány órára és milyen bérrel. Próbálnak a fehérítésért is tenni, mert ezt tartják az egyik legfontosabb célnak. 
Hamarosan bevezetik a Nemzeti Turisztikai Adatszolgáltató Központ (NEMTAK) rendszert, amely tulajdonképpen egy online szobatükör. A Magyar Turisztikai Ügynökség (MTÜ) számára fog éjjel-nappal online információkat adni a vendégforgalomról. A NEMTAK kiváltja majd a KSH-jelentést, reményeik szerint az ipabevallást, talán még az áfabevallást is.
A rendszer képes lesz kapcsolódni a meglévő szállodai szoftverekhez. Azok a szolgáltatók, például magánszálláshelyek, akiknek nincs szállodai szoftverük, kapnának olyan elérhetőséget, amelyen keresztül beküldhetik az adataikat. A terv szerint a NEMTAK-ot minden kereskedelmi szálláshely-szolgáltatónak kötelező lesz majd használni, tehát például az Airbnb-zőknek is. 2019 elején már néhány szállodában élesben fogják tesztelni, és nem kizárt, hogy jövőre év közben be is vezetik az általános kötelező használatot – tudta meg a 24.hu.
A NEMTAK révén pontos, naprakész statisztikák álljanak majd rendelkezésre a szektor teljesítményről, hány vendég volt, mely országokból, mennyit költöttek. És mivel a NAV is betekintést kaphat majd az adatokba, így a fehérítés eszköze is lehet.
Van remény az áfacsökkentésre
Szeretnék már évek óta elérni, hogy tovább csökkenjen a jelenleg 18 százalékos szálláshelyáfa. Az adómérték régiós szinten versenyhátrányt okoz, hiszen Romániában 5 százalékra ment már le az áfa, Szlovákiában pedig 10 százalékra mérséklik. Az áfacsökkentés azért is kellene, mert a bérnövekedés vége még messze van, és a bevételnövekedés nem elég a további béremelésekre, illetve fejlesztésekre. Ehhez adhatna teret az áfacsökkentés. Flesch Tamás szerint
kicsi az esély, hogy még az idén döntsenek az áfacsökkentésről, de a jövő évben határozottan bíznak.
Szó esett a Kisfaludy programról is, amelynek révén 3-4 éven belül 60 modern hotel épülhet Magyarországon, köztük négy- és ötcsillagosok is, mintegy hatezer szobával. Ez egyben kihívást jelent a már meglévőknek, nekik is fejleszteniük kell, hogy lépést tartsanak.
Fotó: Thinkstock
Kiemelt ösztöndíjat kérnek a szakácsoknak 
A vendéglátós szakma jobban áll áfa szempontjából, hiszen ott már 5 százalékos az általános kulcs. A Magyar Vendéglátók Ipartestületének (MVI) elnöke, Kovács László elmondta, az áfacsökkentést fejlesztésekre és béremelésekre fordították.
A vendéglátósok gondja az, hogy vannak kivételek az 5 százalékos áfánál, például a nem helyben készült alkoholmentes italok, a nem helyben elfogyasztott ételek, a közétkeztetés, a gyermekétkeztetés és a rendezvényszervezés. Ezen szeretne többek között változtatni az MVI, és azt is szeretnék elérni, hogy a borravaló okán 10 százalék eltérés legyen megengedett a pénztárgép állása és a teljes bevétel között. A jelenlegi szabályok alapján ugyanis a fizetés után rögtön el kell különíteni a borravalót, ami technikailag jelentős kihívás, főleg, ha tele a vendéglő. Viszont ha nincs elkülönítve, azért büntetés járhat.
Kovács László is kitért a munkaerőhiány problémájára – a vendéglátósok szerint a megoldás az, hogy a szakács, pincér szakma legyen hiányszakma, ami kiemelt támogatást (tanulói ösztöndíjat) jelent. Ez a vágyuk 2019-től valósulhat meg."
Hungary,2018-11-09,24.hu,https://24.hu/kulfold/2018/11/09/brusszel-nem-egy-varos/,Brüsszel nem egy város,"Rengeteg időt töltöttem már Brüsszelben, de még mindig nem ismerem a várost. Most az ősszel jöttem rá az Európai Parlament előtti téren, hogy miért van ez így: azért, mert ez nem egy város. Hanem kettő. Vagy egy város, aminek a közepébe telepítettek egy nem-városrészt. Zavarosnak tűnik elsőre, de elmagyarázom.
Otthontalanok otthona
Kezdjük ott, hogy egyetlen napot sem turistáskodtam a belga fővárosban, mindig dolgozni mentem. Ez azt jelenti, hogy az uniós intézmények – leginkább az Európai Parlament és az Európai Bizottság – épületeiben töltöttem az időm legnagyobb részét. És ha rajtam múlott, akkor kezdetben a lehető legközelebb foglaltam szállást is, hogy ne kelljen utazással töltenem az időt.
Ez meg is magyarázhatná, miért nem tudok semmit Brüsszelről. De pár út után elkezdett zavarni, hogy az EP épületeiben már vakon is tudok tájékozódni,
tudom, hová visznek a G-liftek, és hová a H-liftek, és hogy a teljesen ugyanolyan folyosókon hol kell keresnem a képviselők irodáit, ám arról gőzöm sincs, mi merre van Brüsszelben.
Az Európai Parlament egyik épülete. A szerző felvétele.
Ezért taktikát váltottam, elkezdtem távolabbi helyeken szállást foglalni, és letiltottam magam a földalatti közlekedésről. Akár egy-másfél órát is sétáltam néha hazafelé az uniós városnegyedből, hogy legyen valami fogalmam a városról. A helyzet javult, de mégis maradt a hiányérzet. Leginkább azért, mert 8-10 óra munka után a legtöbbször se kedvem, se erőm nem volt csinálni valamit, helyiekkel lógni úgy, hogy másnap is jött a meló, vagy egy korai gépet kellett elérnem.
Ekkor értettem meg, hogy így érzi magát sok eurokrata is, akinek szintén csak munkahelye Brüsszel, de az otthona sose lesz. 2015-ben a város 176 124 lakosa közül 39 066 külföldi volt az Európai Unióból, 24 691 külföldi az EU-n kívülről, összesen 163 nemzetiség képviselői. Azaz három brüsszeli közül csak kettő belga. De ezek az állandó lakosok, én azokról beszélek most, akik ingáznak Brüsszel és az otthonuk között. 
Pontos számot nem tudok mondani, de néhány ezer ember simán van, aki ilyen félig-meddig lakója a városnak. Ez elég jelentős szám, ha azt nézzük, hogy milyen kevesen lakják Brüsszelt.
A problémámat innen nem személyes nyomornak éltem meg, hanem Brüsszel problémájaként kezdtem tekinteni rá:
van egy város, ami kapott a nyakába egy gigantikus multinacionális intézményrendszert, és ezzel együtt egy csomó otthontalan városlakót.
Majd fokozatosan kiépültek azok a szolgáltatások – menzák, Airbnb-lakáshálózat, hotelek, parkolóházak és így tovább –, amik ezeket az otthontalan brüsszelieket célozzák. És ez térfoglalással járt: kiépült az otthontalanok negyede, az európai negyed és vonzáskörzete.
Eurokraták beszélgetnek a Rue Wiertzen. A szerző felvétele.
Aki itt dolgozik, az a „hagyományos” Brüsszelből nem sokat lát, legfeljebb a kocsiablakból. Ezt azok is így látják, akikről írok: nagyon sok különböző nemzetiségű, különböző munkájú, pozíciójú emberrel beszélgetve mindenki ugyanezt érezte. Erre is használják Brüsszelben azt a kifejezést, hogy buborék,
van az uniós rész, és van Brüsszel, a kettő csak topográfiailag van egy helyen, de az előbbi igazából bárhol lehetne a világon. 
A kettő között persze vannak kapcsolatok, átjárhatóak a határok, de aki nem az EU-nak dolgozik, az nem fog nagyon arra a részre menni, aki pedig igen, viszont nem brüsszeli lakos, annak nem sok elképzelése lesz arról, hogy milyen Brüsszel. Ezért írtam, hogy Brüsszel nem egy város, hanem kettő.
Nem-Brüsszel
Viszont van egy fogalom, ami nagyon jól leírja, hogy milyen ez az uniós városrész: Marc Augé antropológus nagy karriert befutott neologizmusa, a nem-hely.
Ha egy helyet tudunk definiálni identitása, viszonylagossága és történelme alapján, egy területet, amelynek sem identitása, sem viszonylagossága és történelme sincsen, definiálhatjuk úgy, mint nem-hely
– hangzik Augé definíciója, és rögtön lehetne kötekedni, hogy már hogyne lenne mondjuk az Európai Parlamentnek történelme vagy identitása. A válasz erre az, hogy a szubjektív jelentésadás is befolyásolja, hogy területnek lesz-e például történelme vagy identitása. És ahol mindenki átutazó, ott nem lesz, vagy legalábbis nem nagyon, illékonyan, bizonytalanul. 
Augé szupermarketeket, metrót, benzinkutakat, repülőtereket hoz fel tipikus példaként. Ezek mind olyan terek, ahol az ember csak áthalad saját névtelenségébe burkolózva. Ezek a terek nem azért épültek, hogy az emberek kapcsolatot alakítsanak ki velük, hanem azért, hogy használják őket. Lehetnek persze valakinek szép emlékei egy reptérről vagy lehet szomorú metrós élménye, ettől neki szubjektíve tartalommal töltődik fel a nem-hely, de csak azért, mert valami olyan történt ott, ami egyébként nem funkciója a helynek. Például valaki találkozott élete szerelmével egy reptéren, vagy becsípte a kutyája lábát a mozgólépcső a metróban. Ezek rendszerhibák, ettől a nem-hely még nem-hely marad.
És a brüsszeli uniós városrész pont ilyen. Egy acélból, márványból és üvegből épített monumentális munkaállomása tízezreknek. Akiket etetni, itatni kell, és minden mást biztosítani, hogy szorgalmas fogaskerékként foroghassanak az Európai Unió nevű gépezetben.
Olyan az egész miliő, mintha Jacques Tati szürrealista filmjének, a PlayTime-nak a világa kelt volna életre. Vagyis nem mintha, hanem ez pontosan az. Uniformizált, steril, funkcionális, érzelmi viszonyulásra, és úgy általában a jóleső létezésre alkalmatlan nem-hely ez a városrész. Ezért opció, hogy Brüsszel nem két város, hanem egy, benne egy nem-városrésszel.
„Tehát azok ott Brüsszelben nem tudnak semmit a valóságról, mert egy buborékban élnek” – csettinthetnek elégedetten azok, akik szeretnék Brüsszelt megállítani. Rossz hírem van nekik: amit eddig leírtam, annak ehhez semmi köze. Ennek ahhoz van, hogy borzalmasan unalmas és lehangolóan semmilyen munkahelyük van az eurokratáknak. Cserébe sok pénzt keresnek, úgyhogy senkit nem akarok eltántorítani, aki uniós karriert dédelget, csak szóltam, hogy béna lesz a munkahelye. Hogy a munkahelyén kívül hol találkozik mondjuk egy EP-képviselő azzal a híres nagybetűs valósággal, az rá van bízva: lehetőségük van rá, de helyiekkel keveredni inkább az otthonában fog valószínűleg, mint az „igazi” Brüsszelben. 
Az „igazi” Brüsszel
És hogy milyen Belgium fővárosa ezen a rideg irodakomplexumon túl? Az elején leszögeztem, hogy erről túl sok fogalmam nincs. De eddig nekem nem tűnt többnek egy nem túl izgalmas németalföldi kisvárosnál. Eurotripet nyomó turistáknak arra pont jó lehet, hogy félúton Párizs és Amszterdam között fújjanak ott egyet, de senkinek nem javasolnám, hogy kifejezetten ide akarjon utazni.
Ha csak nem szeretne belga söröket inni Belgiumban, amiket egyébként mondjuk Budapesten is levadászhat.
Ha csak nem szeretne sült krumplit és gofrit enni tonnaszámra, amikre olyan büszkék a belgák, de egyébként teljesen ugyanolyanok, mint máshol, ahol normálisan megcsinálják ezeket.
Ha csak nem szeretné megnézni Brooklynt kisebb házakkal (Ixelles) vagy a saját bőrén szeretné megtapasztalni, hogy mennyire rémisztő egy no-go zóna, ahol többségben vannak az arab feliratok (Molenbeek). Amúgy semennyire, viszont arrafelé ettem a legjobbakat.
És ha csak nem kíváncsi arra, hogy mennyire jelentéktelen a Manneken Pis, cserébe mennyire jól néz ki a Grand Place még úgy is, hogy ott derékig kell gázolni az ázsiai turistacsoportokban.
Tipikus utcakép Ixelles-ben. A szerző felvétele.
Persze nem muszáj nekem hinni, de amikor igazi brüsszelieket kérdeztem, hogy hová mennek, ha jól akarják érezni magukat, akkor általában azt mondták, hogy Gentbe/Antwerpenbe/Amszterdamba/Párizsba, tehát nem éppen a sarokra. De az éppen dzsentrifikálódó Saint-Gilles negyed egyébként nem tűnik rossznak bárok, kocsmák, klubok tekintetében. Csak hát ilyen negyedből is van néhány sokkal jobb még a pár száz kilométeres körzetben is.
Kiemelt kép: Az Európai Parlament fontos embereknek fenntartott bejárata. A szerző felvétele."
Hungary,2018-10-30,24.hu,https://24.hu/fn/penzugy/2018/10/30/87-szazalekkal-nottek-az-alberletarak-es-meg-nincs-itt-a-vege/,"87 százalékkal nőttek az albérletárak, és még nincs itt a vége","Átfogó szabályozási és adóösztönző eszközökkel javítana az albérletben élő, csaknem egymillió ember helyzetén a Habitat for Humanity Magyarország legfrissebb kampányában. A főleg a tehetősebbek lakhatására, illetve a saját tulajdonú ingatlanszerzésre fókuszáló kormányzati intézkedések mellett ugyanis a szervezet szerint több figyelem és szabályozás kellene a bérlakásszektorban. Különösen nehéz ma a fiatalok, egyetemisták és az alacsony jövedelmű családok helyzete az albérletpiacon. A javaslatokhoz több mint kétezer ember csatlakozott eddig.					
A lakástakarékpénztárak állami támogatásának kivezetése, a CSOK bővítése és a hajléktalanság kriminalizálása a legfrissebb hazai lakáspolitikai fejlemények. A legfőképpen a (felső) középosztályt és a saját tulajdonszerzést támogató politikai környezetben a bérlakásszektor problémáira nem születnek válaszok, pedig az elszabaduló albérletárak megállítása és a szektor biztonságosabbá tétele sok ember lakhatásán segítene.
Hazánkban a lakosság mintegy tíz százaléka él albérletben, ami majdnem egymillió embert jelent.
Ők azok, akiknek a megnövekedett bérleti díjak és a feketén, sokszor szerződés nélkül kiadott lakások miatt nem nyújt hosszabb távon megfizethető és biztos lakhatást a magánbérleti szektor.
Öt év alatt országosan 87 százalékkal nőttek a lakbérek és a további emelkedés állami beavatkozás nélkül aligha megfékezhető.
A hazai lakáspolitika ugyanakkor kizárólag a saját tulajdonszerzésre koncentrál, amit a múlt héten bejelentett CSOK bővítése is illusztrál. A saját ingatlan vásárlása ugyanakkor jellemzően hitelfelvétellel oldható meg – többek között ez az alapja a CSOK-nak is – ami óriási nyomást helyez az alacsonyabb jövedelmű háztartásokra és kiszolgáltatottá teszi őket az aktuális pénzügyi környezetnek, ahogy azt a devizahitel-válság kapcsán is láthattuk.
A törlesztőrészlet fizetése akár egy hirtelen változás (pl. állásvesztés, válás, egészségügyi probléma) esetén is nagy nehézséget jelenthet a háztartások számára, ezzel kockázatos adósságspirálba taszítva őket.
A probléma súlyát jól illusztrálja, hogy a legutóbbi, 2015-ös adatok szerint 140 000 nemteljesítő jelzáloghitel volt az országban, illetve 2017-ben nagyságrendileg a háztartások 13-19 százalékának volt 60 napon túl fennálló rezsitartozása, melynek egy része a törlesztőrészlet és a rezsi befizetése közti szükségszerű választásból fakad.
A Habitat for Humanity Magyarország szerint a kockázatos hitelfelvétel és eladósodottság alternatívája lehetne a biztonságos és megfizethető magán-bérlakásszektor, illetve hosszabb távon egy jól működő szociális bérlakásszektor. 
Ennek a hiányában viszont maradnak a nagyon drága albérletek, és a tulajdonosoknak való kiszolgáltatottság. Jelenleg Magyarországon csaknem 840 ezer ember küzd súlyos problémákkal olyan háztartásokban, ahol a bevételek több mint 40 százalékát teszik ki a lakhatási költségek.Emellett százezres nagyságrendű azoknak a száma is, akiknek biztonságos lakhatását nem védik megfelelő jogi garanciák. Különösen nehéz helyzetben vannak az alacsony jövedelmű családok, akik nehezen találnak albérletet egyfelől az anyagi korlátok miatt, másfelől, mert megfelelő jogi vitarendezési lehetőségek és szociális támogatás híján a tulajdonosok kockázatosnak ítélik meg a számukra való kiadást. Így az alacsony jövedelmű családok és háztartások jobb híján a bizonytalan, kizsákmányoló és drága uzsoraalbérletekbe vagy intézményekbe szorulnak.
Nehéz helyzetben vannak az albérletpiacon az egyetemisták is, főleg ha figyelembe vesszük, hogy országosan 44 444 kollégiumi férőhely érhető el, amire a HÖOK kutatása alapján 43 százalékos volt a túljelentkezés az előző évben. Ők azok, akik számára a saját tőke vagy szülői támogatás híján a lakáshoz jutás közel lehetetlen, az albérletek megemelkedett árait pedig diákmunkából nagyon nehéz kigazdálkodni. Így számukra a teljes állású munkavállalás marad, ami erősen megkérdőjelezi a tanulmányaik kimenetelét, sőt akár megkezdését is.
A fentiek mellett fontos azt is figyelembe venni, hogy bizonyos élethelyzetekben – mint amilyen egy családi válsághelyzet vagy akár egy másik városban való munkavállalás, – a bérlakás az egyetlen logikus, átmeneti lakhatási forma, ami azonban sokak számára nem elérhető a magas belépési költség, vagyis a többhavi kaució, illetve a magas fenntartási költség miatt. Ez szélsőséges esetben akár hajléktalansághoz is vezethet, amit kriminalizálás helyett többek között a bérlakásszektor megfelelő szabályozásával is meg lehetne előzni.
Biztonságos lakást, otthonos albérletet, valódi otthont
A bérlakásokra jellemző, bérlőket és bérbeadókat egyaránt érintő jogi és szabályozásbeli bizonytalanságon könnyen változtatni lehetne, ami kedvező hatással lehetne az árakra is. Olyan intézkedésekre van szükség, amelyek biztos és megfizethető lakhatási formává teszik az albérleteket 
– mondta el Szegfalvi Zsolt, a Habitat for Humanity Magyarország ügyvezető igazgatója, majd hozzátette
Arra kérjük a kormányt, hogy alakítsa át a bérlakásrendszer szabályozását a biztonság és a megfizethetőség irányelvei mentén. A javaslatok, amellett, hogy mind a bérlők, mind a tulajdonosok számára előnyösek, egyben könnyen, jelentős beruházás nélkül megvalósíthatóak, hiszen részben beilleszkednek a jelenlegi jogi környezetbe.
A bérlők és kiadók biztonsága érdekében a szervezet álláspontja, hogy a jelenlegi határozott és határozatlan idejű szerződések fogalma helyére lépjen be a 3 évnél rövidebb, illetve a 3 évnél hosszabb távú szerződések fogalma, a felmondási idő pedig a bérlőnek kedvezzen.
Emellett, a törvény pontosan határozza meg a bérlő és a kiadó jogait és kötelezettségeit a karbantartással, felújítással kapcsolatban, rövid és hosszú távon is. A bérbeadás során felmerülő esetleges nézeteltérések rendezéséhez alakuljanak ki a vitarendezés gyors, olcsó és hatékony formái. A hosszú évekig tartó és sokszor költséges bírósági perek helyett gyors és hatékony, elsőfokú vitarendezésre lenne lehetőség, ami segítené mindkét fél biztonságát.
A megfizethetőséget három szempont mentén,
a lakhatási támogatások visszavezetésével,
adókedvezményekkel,
és egyértelműbb szabályozással segítené elő a szervezet.
Emellett szabályozná a bérleti díj emelését és szigorítaná a turisztikai célú lakáskiadás feltételeit, mivel az Airbnb elterjedése jelentős mértékben hozzájárul a bérleti szektor drágulásához. A Habitat for Humanity szeretné elérni, hogy a turisztikai célra kiadott lakások egy része év közben diáklakásként hasznosuljon, illetve hogy a turisztikai célú ingatlankiadás adózása is jövedelemarányos legyen. Az alulhasznosított, üres ingatlanokat helyi adók révén lehetne a bérlakáspiacra bevonni. A szabályozási és adózási szempontokon kívül nagy szükség van az alacsony jövedelmű bérlők segítésére lakásfenntartási támogatás és visszatérítendő kauciótámogatás formájában.
A szervezet online elérhető javaslataihoz eddig közel kétezer ember csatlakozott. A javaslatok aláírására átfogó közösségimédia-kampánnyal buzdít a szervezet. Ennek részeként Budapest közösségi tereiben elhelyezett fotókeretek és tájékoztató anyagok illusztrálják az áremelkedést a belső kerületekben.
Kiemelt kép: Thinkstock"
Hungary,2018-09-10,24.hu,https://24.hu/elet-stilus/2018/09/10/gyanutlanul-kivettek-az-airbnb-n-egy-szobat-fogalmuk-sem-volt-hogy-nincsenek-egyedul/,"Gyanútlanul kivettek az Airbnb-n egy szobát, fogalmuk sem volt, hogy nincsenek egyedül","Dougie Hamilton és a barátnője Kanadába utazott nyaralni, ahol a helyi hotelek helyett egy szimpatikus Airbnb-n hirdetett apartmant néztek ki maguknak. A 34 éves skót férfi elmondta, hogy egy ideig minden rendben ment, semmi gyanúsat nem tapasztaltak, de aztán észrevették, hogy nincsenek egyedül.
Ugyanis egy rejtett kamerán keresztül végig meg voltak figyelve.
Hamiltonék csak akkor vették észre az eszközt, amikor visszatértek egy egész napos túráról. A mini eszköz ébresztőórába volt rejtve és végig rögzítette a szobában történteket. A pár elmondta, hogy szerencsére semmi intimet nem csináltak a szálláson, mivel csak 20 percet tartózkodtak ott a városnézés előtt.
10 percen keresztül néztem azt az órát, végig kényelmetlenül éreztem magam.
– mondta Hamilton, aki felfedezte, hogy egy vezeték van bedugva a rejtett kamerába, ami veszi őket.
A pár feljelentést tett a helyi rendőrségen, a nyomozás azóta is folyik az ügyben. A helyszínre érkeztek az Airbnb biztonsági szakemberei is, akik eltávolították a kamerát és felvették a kapcsolatot a tulajdonossal. Az Airbnb közölte, hogy a szállást hirdető tulajdonost azonnal eltávolították az oldalról. A szerencsétlenül járt pár egy közeli szállodában kapott új apartmant, amit az Airbnb fizet, plusz kártérítésre is számíthatnak a cégtől.
Mirror"
Hungary,2018-09-21,24.hu,https://24.hu/belfold/2018/09/21/peto-peter-a-lajkok-uralma-a-magyar-demokracia-halala/,Pető Péter: A lájkok uralma a magyar demokrácia halála,"Pető Péter: A lájkok uralma a magyar demokrácia halála 
Pető Péter
			2018. 09. 21. 10:49		
							Nem lesz már liberális demokrácia, Orbán Viktor majdani legyőzője sem alakíthat ki újra ilyen politikai rendszert. A liberális demokrácia öngyilkossági kísérletet követett el, a miniszterelnök meg észrevette, hogy a rendszer szétfeszítette magát, s kihasználta a kínálkozó lehetőséget arra, hogy autokratikus rezsimet építsen. Az öngyilkossági kísérleteket három tételben mutatom be. Az 1. a reklámokról, a fake news eszmei megalapozóiról, a 2. a szabad iskolaválasztásról mint a szabadság ellenségéről, a 3. az Airbnb-hez hasonló technológiai startupokról mint az egyenlőség ellenségéről beszél. A történet vége pedig a politikai képzeletem szülte hibrid demokrácia lesz, amelyben az Orbánt követő vezető nem eszközeiben, hanem céljaiban lehet legfeljebb demokratikusabb, mint a Fidesz elnöke."
Hungary,2018-09-18,24.hu,https://24.hu/elet-stilus/2018/09/18/egy-kerdessel-21-ezret-sporoltam-parizsban/,Egy kérdéssel 21 ezret spóroltam Párizsban,"És az is kiderült, miért kell igazolványképpel utazni. 72 óra, tippek és beszámoló a francia fővárosból.					
Szeptember 5-8. között voltunk a városban, az egyetlen fix program Disneyland volt, illetve szerettünk volna minél több mindent látni Párizsból. Eddig mindig egyedül utaztam mindenhova és túlterveztem az utazás előtti heteket, most azonban így nézett ki az előzetes elképzelés:
nap: délutáni érkezés, vacsora, séta a Szajnánál,
nap: Disneyland,
nap: a „kötelező” körök,
nap: ami kimaradt + vásárlás.
Végül alaptörvény-szilárdságúnak bizonyult a program, mivel annyi helyen változott, amennyin csak tudott.
Íme a négy nap tapasztalatai, tippek és trükkök városlátogatóknak.
Első nap
Fapadossal (EasyJet) érkeztünk Párizsba, ami az Air France-hoz hasonlóan a Charles de Gaulle repülőtérre érkezik. A Ryanair Beauvais-Tillén landol, ahonnan kicsit körülményesebb a bejutás, így hiába volt olcsóbb a jegy oda, édesanyám miatt (ez volt az első repülése) a közvetlen 30 perces vonatút és a közelmúltbeli Ryanair-bizonytalanságok miatt nem azt választottuk.
A legtöbbet talán a tömegközlekedés kitalálásán matekoztunk: nettó 72 órát voltunk a városban, így vagy az játszott, hogy megvesszük az erre az időtartamra szóló bérletet (53,75 euró) vagy megnézzük, milyen drága a jegy a reptérből a városba és vissza, illetve Disneylandbe oda-vissza, és hogy ezek mellé hogyan tudunk napijegyet venni. A Párizs belváros-reptér viszonylat 20,6 euró retúr, a Disneylandbe pedig 14,6, ami azt jelentette, hogy ha csak ezen a két vonalon használunk tömegközlekedést, akkor már 35 eurónál járunk. A napijegyek 12 euróba kerülnek, két napra 19,5, tehát ha utóbbit választjuk, akkor árban a 72 órás bérletnél vagyunk, cserébe az első és az utolsó napon nem tudunk tömegközlekedni.
Persze mindenki tudja, hogy Párizs nagy, de roppant nehéz elképzelni, hogy a szállástól 20 percre lévő Eiffel-torony vajon mennyi lenne sétával, milyen környéken visz végig az út, érdemes-e felszínen sétálni, így nem tudtam, szabad-e akár egy napig is csak a lábunkra bízni magunkat. A nagysággal kapcsolatban hatalmas segítség a Mapfrappe oldala, ott szoktam megnézni, hogy egy külföldi város tágabb belvárosa mekkora területet fed le Budapestről, így tudok viszonyítani. 
Mindez így néz ki Párizs és Budapest esetében.
Kép: Mapfrappe
Viszonylag kevés olyan élethelyzet van, hogy Angyalföldről sétáljak egészen a Tabánig, így el is dőlt, hogy a biztonság kedvéért minden ott töltött percünket lefednénk bérlettel, tehát a 72 órásat választottuk. Elég húzós az ára, 17 ezer forint három napra, azaz hirtelen igen olcsónak tűnt a 9500 forintos BKK havibérlet. A reptéren a csomagok felmarkolása után beálltunk az egyébként nagyon hosszú sorba, ami a jegyautomatákhoz vitt, amikor pedig nagyjából 20 perc után sorra kerültünk, a biztonság kedvéért megkérdeztük az információs pultnál, ugye ez a bérlet a legésszerűbb választás, ha disneylandeznénk is, illetve csak négy napot vagyunk a városban.
És milyen jól tettük!
Az ott dolgozó srác elmondta, van egy új típusú bérlet, a Navigo, ami bár 22 euró egy hétre, tehát kevesebb mint fele annak, amit kinéztünk, a 2-es terminálon nem lehet megvenni automatából, át kell hozzá kisvonatozni a 3-as terminálra. Fáradtak voltunk, nem is nagyon voltunk benne biztosak, hogy jól értettük őt, de azért felszálltunk az egyébként ingyenes, terminálok között közlekedő szerelvényekre és átmentünk a jegyirodába.
Ott rögtön tudták, miről beszélünk, az azonban hamar kiderült, hogy nem 22, hanem 32 euró az ára, 5 euróba kerül ugyanis a plasztiklap, ami elektronikus jegyként szolgál, illetve 5 euróért kell csináltatni igazolványképet. Ezzel eleinte pechünk volt, mert kiderült, a 3-as terminálon pont nem működik a fotókioszk, vissza akartak küldeni a 2-es terminálba, de amikor elmondtam, hogy onnan jöttünk és nem akarjuk kisvasúttal tölteni a párizsi utazásunkat, a srác elvitt minket a kioszkhoz, mondta, hogy fotózzuk le a képernyőt, hogy rossz és ha jön ellenőr (nem jött amúgy), akkor annak mutassuk meg, hogy akartunk fotót csináltatni, de nem volt rá lehetőségünk. Azt viszont külön kérte, hogy ha beérünk a városba, első dolgunk legyen fotóztatni magunkat a pályaudvaron. 
Ez meg is történt, majd becsekkoltunk a szállásra és a metróval elmentünk a Trocadéróhoz, mert mindenképpen szerettük volna látni kivilágítva is az Eiffel-tornyot, az előzetes tervek alapján pedig erre a legnagyobb esélyünk első este volt. Ami nekem mindig nagy izgalom, vajon jó ételt kapunk-e a pénzünkért. Párizs drága, 15-16 eurótól kezdődnek a legolcsóbb főételek, így nem igazán szerettem volna pénzt kidobni az ablakon. Valamiért szerencsénk volt és minden étkezésnél jó kajákat kaptunk: a szállásunk a République-hoz volt közel, két este ott kötöttünk ki és az ottani éttermek közül választottunk.
 
A bejegyzés megtekintése az Instagramon
 
Molnár Dávid (@molnarde) által megosztott bejegyzés, Szept 7., 2018, időpont: 1:23 (PDT időzóna szerint)
Második nap
Az egész napot Disneylandre szántuk, beleértve az este 9 órás tűzijátékot is. Két helyen sikerült spórolni Párizsban: az egyik az említett bérlet volt, a második pedig a belépő a Disneylandbe, amit előre vettem meg egy 365tickets nevű oldalon. Kicsit izgultam, hogy vajon elfogadják-e majd belépésnél, de a Tripadvisoron több helyen is azt írták, semmi gond nem volt a jeggyel és mivel tízezer forinttal olcsóbban jött ki hármónk jegye, ráadásul volt benne Fastpass is, ezért úgy voltam vele, egyszer élünk. Egyébként gond nélkül elfogadták.
Disneylandbe RER-rel mentünk ki, elővárosi vonat és mi a Nation megállóban szálltunk fel egy reggeli után. A vonat eltéveszthetetlen: Mickey egér fej jelzi, hogy melyik visz a parkokba. Ami meglepő: a vonatok többnyire jobbról érkeznek az állomásokra és bal kéz felé hagyják el azt.
Mi az a Fastpass?
Több olyan látványosság is van a Disneylandben, ahol felhasználható a Fastpass, ami tulajdonképpen annyit jelent, hogy egy külön ablaknál lehúzzuk a jegyünket, kiírja, hogy mikor jöjjünk vissza (félórás idősáv általában 2-3 órával későbbre) és ha akkor megjelenünk, sorállás nélkül bemehetünk.
Öcsémet fokozottan érdeklik a Disney-hercegnők, így mindkét parkra szóló jegyet vettünk és a 2-essel, a kisebbel kezdtük, mert ott voltak azok a játékok, amikre mindenképpen szerettem volna felülni és amikre általában közel egyórás sor vár. Egyébként elég sokat görcsöltem azon, vajon fel tudunk-e ülni mindenre és nem töltjük-e a fél napot sorban állással, de ezzel is szerencsénk volt. A L’ecsó kisvasútra, ahol 3D-s szemüveggel játsszák el, hogy mi vagyunk az egerek, mindössze 25 percet álltunk sorban és ha használtuk volna a Fastpasst, ennyit se kellett volna. 
Ezután felültünk arra a vonatra, ami különböző helyszíneken mutatja meg, hogyan lehet 3 másodperc alatt özönvizet, tüzet vagy esőt generálni (ezt a saját bőrünkön is megtapasztaltuk), a vízi világ és a Marvel-hősök után átmentünk az 1-es parkba.
Ennek az elején egy kis falurész található, ahol tematikus éttermek és szuvenírboltok várják a látogatókat, kicsit beljebb pedig már el is kezdődnek a tematikus helyszínek: Indiana Jones dzsungele, Jack Sparrow kalózvilága vagy éppen Csodaország Alice sövénylabirintusa. Pozitív csalódás volt, hogy a park nem csak arról szól, hogy sorban állunk valamire, a helyszínek többsége ugyanis játék nélkül is szórakoztató, ráadásul az éttermek kínálata is helyszínenként változik.
Amikor már tényleg mindenre felültünk, amire csak szerettünk volna és még mindig csak délután négy óra volt, úgy döntöttünk, hogy fájó szívvel, de kihagyjuk az este kilences tűzijátékot, illetve a fél hatos parádét is, ahol felvonulnak a Disney-szereplők. Két okból is:
nem akartunk négy órát ülni, ha azt Párizsban is tölthetnénk;
valószínűleg mindenki a tűzijáték után hagyja el a parkot és nem akartunk az ötödik vonatra felférni.
Így visszamentünk a városba, előbb a Notre Dame-hoz metróztunk-sétáltunk, utána pedig a Montmartre-hoz mentünk el, hogy onnan nézzük a naplementét. A hárompercenként sört kínáló árusok kicsit idegesítőek, de a közelben lévő siklóra is érvényes volt a bérletünk, így spóroltunk legalább 200 lépcsőfokot, ami az intenzív nap végén különösen jól jött.
Ezt a két helyszínt egyébként a harmadik napra terveztük, így jó volt, hogy kicsit lazult a másnapi program.
Harmadik nap
A rövid tartózkodási idő miatt a múzeumokat most kihagytuk, nem akartuk az utazás felét sorban állással tölteni, a másikat pedig négy fal között, ha már szép időnk volt. Apropó időjárás: arra felkészítettek, hogy sokat esik az eső, viszont szerencsénk volt, mert Disneylandben esett csak kicsit és ott is úgy, mintha egy szórófejből fújták volna, szóval kicsit kellemetlen volt, de el nem áztunk.
Fotó: 24.hu/Molnár Dávid
A harmadik nap reggelét a Diadalívnél kezdtük, reggeliztünk, majd végigsétáltunk a Champs-Élysées-n a Tuilériák kertjén át, egészen a Louvre-ig. Térképen ez sem tűnt soknak, élőben viszont eléggé elment vele az idő. Abszolút megértem az okát és a célját is, szóval ezt csak tényként írom: a legtöbb üzletben őrök nézik át a táskákat belépéskor, ami hátizsákkal nem volt annyira kényelmes, de megszokható. 
Kicsit sétáltunk a hetedik kerületben, majd metróval elmentünk a Galeries Lafayette-ig, aminek nemcsak a szuvenírboltja menő, de a tetőteraszról pont az látszik, amit a cikk kiemelt képe is mutat. A LaFayette három épületből áll: mindegyik többszintes és külön ház van a férfi-, illetve a női ruháknak és kiegészítőknek, illetve van egy gasztrorész is.
Ha kifejezetten egy márkát keresünk, nem nagyon érdemes beleélni magunkat, hogy találunk is valamit: engem leginkább az Acne Studios mozgatott (volna) meg, de összesen egy állványuk volt az egész áruházban 8 ruhadarabbal, így annyira nem volt csábító. Helyette a Uniqlóban vásároltunk, majd az Opera után hazafelé vettük az irányt, hogy újra a République-on vacsorázzunk.
Negyedik nap
Mivel az előző napokon sokáig maradtunk fent és korán keltünk, így úgy döntöttünk, az utolsó napon ágyban reggelizünk, lassan összepakolunk, a csomagokat a szállodában hagyjuk és megnézzük azt, ami nélkül nem akarjuk elhagyni Párizst. Konkrétan egy ilyen volt: az Eiffel-torony nappal, a többi pedig ráadás. Mivel a belépő a feljutáshoz több ezer forintba kerül, és láttuk már a várost egyrészt a LaFayette tetejéről, másrészt pedig a Sacré Cœur-bazilikától, így úgy döntöttük, nem álljuk ki a hatalmas sort. A Szajna partján elmentünk a Pont de Bir-Hakeim mellett, ahol a párizsi Instagram-képek másik fele készül, majd a cojeanban ebédeltünk, amit mindenkinek ajánlok, legfőképpen ha valaki vegetáriánus vagy vegán.
Hogy senki ne lepődjön meg: a torony köré 6,5 centiméter vastag golyóálló üveget húztak fel júniusban.
A reptérre most is RER-vonattal mentünk, kifelé rövidebb volt a menetidő, ugyanis csak három megállója volt, az utolsó a 2-es terminál. A reptér elképesztően tiszta és nemcsak szuvenírt, de természetesen Ladurée-macaront is lehet venni.
Jó tudni
Amire fel kell készülni:
a szállások elképesztően drágák. Nekünk ezzel (is) szerencsénk volt, hosszas böngészés után találtam egyet, ami 100 ezer forint alatt volt három főre, három éjszakára, a Bataclantól nem messze, három különálló ággyal, saját fürdővel, reggeli nélkül, de a jellemző ár ennek a duplája;
az Airbnb sem tűnt sokkal biztatóbbnak;
angolul nagyon sok helyen nem beszélnek és a szuveníres helyeken kívül szinte mindenhol elfogadtak kártyát, de azért érdemes készpénzzel is készülni, mert van, hogy „pont nem működik” a POS-terminál;
a Google Maps is segít a tervezésben, de én leginkább a Citymappernek vagyok hálás, amivel elképesztően könnyű volt eljutni A-ból B-be. A felületet meg kell szokni, először nem volt egyértelmű például amit ír, az az irány, amire fel kell szállni a metrón vagy az a megálló, ahol le kell szállni, de pár használat után teljesen átlátható. iOS-ra itt, Androidra itt tölthető le;
aki pedig Ördög Nóra és Nánási Pál Disneylandben elrejtett időkapszulájára pályázna: sajnos már nincs a helyén.
Kiemelt kép: 24.hu/Molnár Dávid"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2018-07-16,24.hu,https://24.hu/kulfold/2018/07/16/airbnb_szabalyozas/,Az Európai Bizottság megrendszabályozná az Airbnb-t,"Egyebek mellett az árak átlátható feltüntetésére szólította fel az online piacterét üzemeltető, írországi központú Airbnb-t, az uniós fogyasztóvédelmi hatóságok és az Európai Bizottság – közölte az uniós bizottság hétfőn.
A tájékoztatás szerint a döntés oka, hogy
az Airbnb árainak bemutatása és számos feltétele nem felel meg a tisztességtelen kereskedelmi gyakorlatokat tiltó uniós irányelvnek, a tisztességtelen szerződési feltételeket tiltó irányelvnek, valamint a polgári és kereskedelmi ügyekben a joghatóságról szóló rendeletnek.
Az Airbnb-nek egyebek mellett módosítania kell az árak bemutatását a weboldalán a  keresés kezdetétől, hogy a fogyasztó azonnal a teljes árat lássa, amely tartalmaz valamennyi kötelező költséget és díjat, például a takarítási díjakat. Ha nem lehetséges előre kiszámítani a végső árat, egyértelműen tájékoztassák a fogyasztót a további díjakról. Egyértelműen meg kell jelölni, hogy magán- vagy hivatásos vendéglátó tette-e az ajánlatot, mivel  érvényben lévő  fogyasztóvédelmi szabályok eltérőek.
A vállalat nem vezetheti félre a fogyasztókat azzal, hogy
a lakóhelyük szerinti tagállamtól eltérő országban fordul bírósághoz,
egyoldalúan és indokolás nélkül nem határozhat arról, hogy mely feltételek maradnak hatályban valamely szerződés megszüntetése esetén,
nem foszthatja meg a fogyasztókat attól az alapvető törvényes joguktól, hogy személyes kár vagy egyéb kár esetén pert indítsanak a vendéglátó ellen,
nem változtathatja meg egyoldalúan a feltételeket anélkül, hogy erről előzetesen egyértelműen tájékoztatná a fogyasztókat és lehetőséget adna számukra a szerződés felmondására,
a szolgáltatási feltételek nem biztosíthatnak korlátlan mérlegelési jogkört az Airbnb-nek a tartalom eltávolítása tekintetében
– sorolták.
Az Airbnb visszatérítésre, kártérítésre és a kártérítési követelések érvényesítésére vonatkozó politikáját egyértelműen meg kell határozni, és e politika nem foszthatja meg a fogyasztókat attól a joguktól, hogy éljenek a rendelkezésükre álló jogorvoslati lehetőségekkel. 
Végezetül az Airbnb-nek az online vitarendezési platformra mutató, könnyen hozzáférhető linket kell biztosítania a weboldalán, valamint az ide vonatkozó rendeletnek megfelelően meg kell adnia a vitarendezésre vonatkozó valamennyi szükséges információt.
A vállalatnak augusztus végéig kell előterjesztenie javaslatait. Miután az Airbnb megoldási javaslatokat tett a fentiek orvoslására, a Bizottság és az uniós fogyasztóvédelmi hatóságok felülvizsgálják a javasolt változtatásokat. Ha nem tekintik azokat kielégítőnek, jogérvényesítési eljárást alkalmazhatnak az Airbnb-vel szemben.
Kiemelt kép: Toshifumi KITAMURA / AFP"
Hungary,2018-08-21,24.hu,https://24.hu/kulfold/2018/08/21/becs-budapest-szocialis-berlakas-alberlet/,"Sokkal jobb hely lenne Budapest, ha ezt eltanulná Bécstől","Bécs 1,7 millió lakosának jelenleg kétharmada él szociális bérlakásban vagy részesül valamilyen más lakhatási támogatásban. Ez az elképesztő adat is egészen biztosan hozzájárult ahhoz, hogy első európai városként az osztrák főváros lett 2018-ban a világ legélhetőbb városa. Ugyanis világjelenség, hogy egyre nehezebb kifizetni egy albérletet a nagyvárosokban – a saját lakás pedig egyre többeknek csak örök álom marad.
A bécsi helyzet Budapestről nézve is irigylésre méltó, ugyanis Magyarországon nagyon alacsony a szociális bérlakások aránya (a teljes lakásállomány alig 2 százaléka), illetve nem nagyon van olyan állami vagy önkormányzati program, amely a lakhatást támogatja. Ráadásul Budapesten a kerületek autonómiája a rendszerváltás után nagyon nagy lett, ezért városi lakáspolitika lényegében nincs is, amit a szakértők egyöntetűen szoktak kritizálni, ugyanis az autonómia mellé egyre szűkülő források jutottak az önkormányzatoknak.
Mivel ekkora a különbség a két főváros között, ezért elmentünk Bécsbe, és megnéztük, hogy működtetik ezt a példaértékű lakhatástámogatási rendszert. A rossz hírünk az, hogy a bécsi modell már lassan száz éve járatódik be, és alapvető szemléletbeli különbségeket mutat a magyar hozzáálláshoz képest.
500 euró egy háromszobás lakásért: a bécsiek sokat köszönhetnek a szocdemeknek
A II. világháború előtt 60 ezer lakást építettek Bécsben a városba költöző munkásoknak, hogy ne tízen nyomorogjanak komfort nélküli lakásokban
– kezdte a történetet a gyökereknél Renate Billeth, a lakhatási kérdésekkel foglalkozó önkormányzati tulajdonban lévő Wiener Wohnen szóvivője a Goethehof nevű szociális bérház udvarán.
Fotó: EuroComm
A harmincas években épült, 660 lakóra tervezett épületkomplexum a szociáldemokraták vezette „vörös Bécs” szociális indíttatású építkezéseinek tipikus példája.
Az 1938-as Anschluss úgy találta Bécset, hogy már 200 ezren éltek szociális bérlakásokban. Érdemes megjegyezni, hogy 1848 és 1918 között 400 ezerről csaknem kétmillióra nőtt Bécs lakossága, ezért volt egy erős nyomás a városvezetőkön, hogy kezdjenek valamit az egyre tarthatatlanabb lakhatási helyzettel. 
Tehát nagyon régi, százéves hagyománya van a szociális alapú, egyenlősítő lakáspolitikának a főleg baloldaliak vezette városban. Ugyanez a gondolat volt jellemző Bécsre a hatvanas évek lakásbummja alatt is, amikor elkezdtek paneleket építeni a külső kerületekben, majd a nyolcvanas években, amikor a háború előtt épült régi bérházakat kezdték el renoválni, korszerűsíteni. És napjainkban is, amikor a már említett
Wiener Wohnen az általa kezelt 220 ezer lakással a világ legnagyobb önkormányzati bérlakáskezelője.
Az 1984-ben indult renoválási program a legnagyobb hasonló projekt volt a világon: évente tízezer lakást újítottak fel úgy, hogy a költségek nagy részét az önkormányzat állta, a lakóknak nem kellett emiatt költözniük. A felújítási program ma is tart, például a Goethehofot is épp átépítik: lifteket szerelnek be, 130 új lakást alakítanak ki a tetőtér beépítésével, nyílászárókat cserélnek és a többi. A lakók szociális és anyagi helyzetük függvényében járulnak a költségekhez, például úgy, hogy minimálisan megemelik az egyébként alacsony lakbérüket.
Fotó: EuroComm
Csak egy példa: a metróhoz és a Dunához egyaránt közeli Goethehof
egy háromszobás lakása havonta körülbelül 500 euróba (160 ezer forintba) kerül mindennel együtt.
És egy ilyen szociális bérlakás nem félkomfortos, lelakott ingatlan, mint azt mondjuk Budapesten várnánk, hanem teljesen felújított, jó minőségű lakásokról van szó.
A bécsi önkormányzat lakásokat szerez, a budapesti privatizálja azokat
Évente 577 millió eurót költ a város a lakhatás támogatására. Ebből 467 millió megy új lakások építésére, felújításra és 110 millió kerül a bérlőkhöz valamilyen támogatás formájában
– ismertette az adatokat Alexander Welzig és Aleksandrar Cvetkovic, a Wohnberatung Wien két munkatársa.
A Wohnberatung Wien többek között lakhatási tanácsadással foglalkozik, rajtuk keresztül intéződik a bérlők lakáshoz juttatása, illetve építkezési vállalkozások is tenderezhetnek náluk. Ez tulajdonképpen a bécsi modell: 
egyrészt támogatják a bérlők olcsó lakhatását, másrészt az önkormányzat építkezéseket is támogat, amiért cserébe lakásokat kap, amelyeket így olcsón bérbe adhat.
Welzig elmondta, a rendszer úgy működik, hogy pályázik náluk egy vállalkozás, ők különféle feltételek alapján elbírálják a pályázatot, majd ha úgy döntenek, támogatják az építkezést. A kész házban a lakások egyharmadát, felét megkapja az önkormányzat addig, ameddig nem fizetik vissza nekik a támogatást.
Ennek a lakhatásra elköltött hatalmas összegnek a fedezete egyébiránt a lakók által befizetett bérleti díj, illetve az építkezések után fizetett helyi adó.
Azaz a drága rendszer lényegében önmagát tartja fent. Eközben Budapesten a szegény önkormányzatok igyekeznek privatizálni az ingatlanjaikat, hogy ebből forráshoz jussanak, így azonban felélik a vagyonukat.
Fotó: EuroComm
A Wiener Wohnen által kiadott lakások – szociális bérlakások, illetve támogatott lakások – jóval olcsóbbak, mint a piacon kiadottak. Ezért nyilvánvalóan sokan szeretnének rajtuk keresztül lakást bérelni, így különféle szűrőket építettek a rendszerbe.
Muszáj legalább öt évet Bécsben lakni,
osztrák vagy EU-s állampolgárnak kell lenni, vagy osztrák tartózkodási engedélyt kell birtokolni,
és egy bizonyos bérplafonnál nem szabad többet keresni,
ha valaki így szeretne lakást bérelni. A szociális lakásra jogosultságnál az éves bérplafon attól függ, hogy hányan laknak egy háztartásban:
egy fő nettó 44,7 ezer eurónál (14,4 millió forintnál) nem kereshet többet évente, ha ilyen lakást szeretne bérelni.
Ezeken túl előnyt élveznek a 30 éven aluliak, a 65 éven felüliek, a valamilyen okból nehéz élethelyzetben lévők, és azok, akiknek rossz az egészségi állapotuk. Ezek alapján áll össze egy várólista.
Az Airbnb sem gáz
Mivel a bécsi lakáspiac nagy része önkormányzati kézben van, ezért a városban nem is ugrottak meg úgy az albérletárak, mint más környező nagyvárosokban, bár azért itt is drágultak az albérletek. Mivel Bécs vezetése kiáll amellett, hogy maradjon megfizethető a lakhatás, ezért minden lehetséges drágító tényezőre figyelnek. Ezért kezdett foglalkozni az Airbnb-vel az önkormányzat egyik osztálya is. 
Peter Wieser, a gazdasági, munkaügyi és statisztikai ügyosztály helyettes vezetője 2014 óta foglalkozik a rövid távú lakásbérlést biztosító platformokkal. Mostanság azon dolgoznak, hogy Bécs szerződést kössön velük:
adják ki a bérbeadók adatait, hogy Bécs behajthassa tőlük az adót (ez 3,2 százaléka a bérbeadásból befolyt összegnek), cserébe a város hagyja működni ezeket a cégeket, anélkül, hogy olyan korlátozásokat vezetnének be, mint Berlin, Barcelona vagy Amszterdam.
Fotó: EuroComm
Ez nem egyszerű feladat, mert a cégek adatvédelemre hivatkozva vonakodnak ilyen szerződéseket kötni, de Wieser szerint ez csak fedősztori, igazából az adóelkerülést segítik, hogy így versenyelőnyhöz jussanak.
A csúcsidőszakokban 8500-9500 Airbnb-lakást kínálnak Bécsben. Ez szinte semmi a teljes lakásállományhoz képest, így nincs is az albérleti árakra nagy hatással az ilyen platformok működése
– mondta Wieser, de hozzátette, hogy figyelnek arra, ne kerüljön ki így túl sok lakás hosszú távra a bécsi lakáspiacról. A fő céljuk viszont nem a kontroll vagy a tiltás, hanem hogy az Airbnb és más hasonló platformok ugyanolyan szabályok szerint működjenek, mint más szállásadók.
De ha kell, büntetnek is: a bécsi turizmust szabályozó törvény egy friss kiegészítése szerint akár felhasználónként, havonta 2400 euróra is büntethetik a platformokat. „Az Airbnb nagy cég, de havi néhány millió euró már tud fájni” – mondta mosolyogva Wieser. Bécs egyébként abban a szerencsés helyzetben van, hogy szövetségi tartomány is, így hozhat a város saját területén hatályos törvényeket.
A magyar helyzet tragikus a bécsihez képest
Ehhez képest Budapesten nagyon más a helyzet. Senkinek nem kell bemutatni az egykor Rogán Antal vezette V. kerület vagy a fideszes polgármesterek I. és IX. kerületi ingatlanügyeit, ahol rokonok, ismerősök költözhettek be olcsó önkormányzati ingatlanokba.
De ez csak a korrupt felszín, a problémák sokkal mélyebben gyökereznek – mint az kiderül ebből az interjúnkból is: 
Egyre szelektívebb a lakáspolitika, egyre kevesebb emberre céloz. Ugyanez igaz a szociális juttatásokra is. A magyar lakáspolitika duális: egy nagy része a közép-, felső középosztályt támogatja, egy szűkebb rész pedig kifejezetten a marginalizált rétegekre lő. Van olyan adat, ami szerint nagyjából tízszer annyi pénz jutott az előbbire már a kétezres években is, ami azóta nőtt
– mondta akkor Jelinek Csaba szociológus, és ez azóta sem változott. Még 2015-ben lett rosszabb a helyzet, amikor megszűnt az állami lakásfenntartási támogatás, így azóta a lakhatáshoz kapcsolódó támogatásokat az önkormányzatoknál kell igényelni. Ezeket az önkormányzatoknak nem is kell feltétlenül biztosítaniuk: Budapesten akár kerületenként is különbözik, hogy hol mit, és milyen feltételekkel lehet igényelni. (A Város Mindenkié blogján van ezekről egy részletes összefoglaló.)
Fotó: MTVA/Bizományosi: Róka László
De az még hagyján, hogy ennyire szétszabdalt a rendszer: a fő baj az, hogy az önkormányzatok Budapesten inkább szabadulni akarnak az ingatlanjaiktól, mert fenntartani se nagyon van pénzük, nemhogy felújítani. Így a statisztikákban sok az olyan lakás, ami egyébként lakhatatlan.
Pedig a számok így sem túl fényesek: a KSH legutolsó Lakásstatiszikai évkönyve szerint
Budapesten 913 858 lakás van, ezek közül mindössze 19 897-et adnak ki szociális alapon."
Hungary,2018-06-20,24.hu,https://24.hu/media/2018/06/20/airbnb-megteveszto-arak-gvh-valtozas/,Nagyot változik az Airbnb,"Végre a valódi, teljes fizetendő árat fogja mutatni az egyik legismertebb közösségi médiás, szállásmegosztó oldal a kivenni kívánt szálláshelyek mellett, miután az Airbnb írországi üzemeltetője erre vonatkozó megállapodást kötött nemrégiben a magyarországi Gazdasági Versenyhivatallal.
A GVH és az Airbnb Ireland megállapodásának előzménye, hogy még 2016-ban versenyhatósági eljárás indult Magyarországon az Airbnb ellen. A hatóság szerint ugyanis a lefoglalni kívánt szálláshelyek mellett szereplő díjakkal és költségekkel kapcsolatban megjelenő információk megtévesztők az oldalon. A gyakorlatban ugyanis, ha például valaki megadta, mettől meddig és mely városrészben szeretne a közösségi médiás szállásmegosztón keresztül foglalni, akkor a térképen feltüntetett ár még nem tartalmazott különböző egyéb tételeket (például takarítási díj, az Airbnb szolgáltatásának használati díja stb.), ami csak a szálláskeresési, illetve foglalási folyamat következő szakaszában derült ki, ráadásul az egyes extra tételek szálláshelyenként változó mértékűek, ami megnehezítette az árak valódi összevetését.
Az Airbnb-vel nemrég kötött egyezség lényege, hogy a társaság módosítja a díjakkal kapcsolatos tájékoztatási gyakorlatát, cserébe a GVH nem bírságolja meg a céget az eddigi megtévesztőnek talált gyakorlata miatt.
A GVH és az Airbnb egyébként több kört is futott egymással, mire a végleges egyezségig eljutottak.
Az Airbnb egyebek mellett végül azt a kötelezettségvállalást tette, hogy magyar nyelvű weboldalain
a fogyasztók az utazás dátumának megadása után a teljes, valamennyi díjtételt (például a takarítási díjat és a további vendég után fizetendő díjakat) tartalmazó árat látják majd valamennyi felületen (asztali számítógépen, táblagépen és mobiltelefonon egyaránt;
az utazás dátumának megadása nélküli kereséskor a jövőben a fogyasztók az ár értelmezését segítő, figyelmeztető üzenetet látnak majd arról, hogy a teljes árat – amelyet idegenforgalmi jellegű adók is növelhetnek – a dátum és a vendégek számának megadását követően ismerhetik meg.
Az Airbn vállalta azt is, hogy megszünteti a pénzváltásból és a kerekítésből adódó eltéréseket. Összességében tehát a szálláshelyeket keresők több és pontosabb információt kaphatnak a jövőben az árakról, így tudatosabb döntéseket hozhatnak.
Az Airbnb egyébként 120 napon belül köteles végrehajtani a vállalt módosításokat, és erről be is kell számolnia a versenyhatóságnak, mely már most szólt, hogy utólag ezt ellenőrizni fogja.
Kiemelt kép: Az Airbnb felületén a szálláskereséskor ma még nem a teljes fizetendő árat látjuk, ami megtévesztő lehet. Fotó: Szalay Dániel, 24.hu
Szalay Dániel  további cikkei
Elverte Sebestyén Balázsékat két állami rádióBodolai: Az Index megy továbbHarmadjára fut neki egy RTL-es ügynek a Médiatanács"
Hungary,2018-07-31,24.hu,https://24.hu/elet-stilus/2018/07/31/percek-alatt-megvaltozott-a-hajlektalan-webmester-elete/,Percek alatt megváltozott a hajléktalan webmester élete,"Lefotózták a felirattal, másnap már állásinterjúkra hívták.					
Jasmine Scofield utolsó munkanapja után még akart egyet bulizni volt kollégáival, épp egy Mountain View-ban található étterembe tartott a kocsijával, amikor meglátott egy jól öltözött férfit, aki egy táblát tartott maga elé a következő felirattal:
Hajléktalan vagyok, és éhes a sikerre. Vegyen el egy önéletrajzot!
Még a piros lámpánál váltott pár szót a férfival, lefotózta őt, és megkérdezte, hogy kiteheti-e a képet a Facebookra, Twitterre. David Casarez – merthogy így hívták a fedél nélkül élő fiatalt – természetesen hozzájárult a publikáláshoz.
Today I saw this young homeless man asking for people to take a resume rather than asking for money. If anyone in the Silicon Valley could help him out, that would be amazing. Please RT so we can help David out! pic.twitter.com/ewoE3PKFx7
— FullMakeup Alchemist (@jaysc0) July 27, 2018
Már aznap este 10 ezren osztották meg a posztot, Jasmine fel is hívta Davidet, hogy beszámoljon neki a hatalmas érdeklődésről. Egy órán át beszéltek telefonon, a srác elmondta, hogy azért költözött Texasból az IT-ipar központjának számító Szilícium-völgybe, hátha sikerül elhelyezkednie, és szeretné befuttatni saját projektjét is: egy applikációt fejleszt.
Ugyanis David szabadúszó webfejlesztő és grafikus. 
A férfi elmesélte, hogy a furgonjában lakott, de az óriásira duzzadt diákhitele miatt elvesztette még azt is, így egy parkban egy padon alszik. Számítógépe van, kávézókban tud internetet használni, és grafikai munkákkal annyit meg tud termelni, hogy tudjon enni és a ruháit ki tudja tisztítani, de a lakhatásra már nem marad pénze.
A Twitter-poszt jelenleg 137 ezer megosztásnál jár, Davidet pedig elárasztották a munkaajánlatok, folyamatosan állásinterjúkra jár. Egy programozókat képző iskola vezetője Airbnb-utalványt adott neki, így David most tud bérelni lakást, és azt is elintézték neki, hogy minden interjúra legyen egy fuvarja.
Ő is a Twitteren köszönte meg, hogy ennyien segítettek neki.
Thank you everyone for the outpouring of support! I am completely floored by how many are interested in my #Hungry4Success story. I have met several who have been or currently are in the same situation tell me their story. I am glad to be an inspiration for you all.
— David Casarez (@DavidCasarez17) July 29, 2018
 
(via ABC, kiemelt kép: Twitter)"
Hungary,2018-06-21,24.hu,https://24.hu/media/2018/06/21/grow-magazin-facebook/,Magazint indított a Facebook,"Grow címmel indított újságot a Facebook. Ha netán elsőre azt feltételezné valaki, hogy ezt elsődlegesen az interneten, digitális formában teszi a világ egyik legnépszerűbb közösségi médiás cége, nagyot téved. A Grow nyomtatásban (offline) megjelenő, negyedéves nyomtatott magazin, amivel az üzleti vezetőket szeretné megcélozni a Facebook. Az első, júniusi szám már meg is jelent.
Olyan helyeken terjesztik mint például a londoni Heathrow repülőtér üzleti jeggyel utazók számára fenntartott várója, illetve különböző londoni exkluzív árusítóhelyek. A nagy méretű lap nemrégiben megjelent első számának fekete-fehér borítójára a svéd Oscar Olsson, a H&M márka divatgéniusza került, aki épp mostanában indít új, fiatalokat megcélzó, megfizethető luxus almárkát a H&M-nek, Nyden néven.
Oscar Olsson, a H&M márka divatgéniusza a Grow by facebook címlapján. fotó: Twitter
A Grow az első nyomtatott magazin, amit az internetes óriás megjelentett. Nicola Mendelsohn, a Facebook Európáért, Közel-Keletért és Afrikáért felelős regionális elnökhelyettese a lap indulása kapcsán a lap előzményeként arról beszélt, hogy a Grow fél évvel ezelőtt egy angol vidéki kis rendezvényen született. Ezt a rendezvényt a Facebook szervezte és a cikk szerint eléggé idilli, 100 hektáros környezetbe, amelyet privát klubtagok látogathatnak. A rendezvényen a konferencia-előadások és prezentációk mellett a meghívottak finom ételeket kóstoltak. Ez alatt a különleges találkozó alatt találták ki, hogy elindítanak egy print magazint. Bár mint a fipp.com cikkéből kiderült, van a Grownak digitális verziója is.
Érdekesség viszont, hogy a névre rákeresve a Google-ben elég nehéz megtalálni, már csak azért is, mert Grow Magazine névvel már korábban is volt egy sajtótermék, ami többek között 50 amerikai államban, valamint Kanadában jelent meg, és a kender (cannabis) témával foglalkozik elég behatóan.
A Facebook-féle Grow első száma viszont különböző niche márkákról közöl anyagot, illetve izgalmas üzleti sztorikat mutat be az elmúlt pár évből. Saját magukat úgy határozzák meg, hogy ez egy olyan platform, ami olyan emberekre, cégekre és trendekre világít rá, ami megváltoztatja a status quót. 
A Facebook egyébként nem az első digitális platform, ami a print felé is nyit. Az ismert szállásmegosztó platform, az Airbnb például Pineapple Magazine néven indított lapot 2014 novemberében. Azzal magyarázták ezt, hogy a print még mindig a legjobb médium az írásos és fotókkal történő történetmesélésre. De még a Google sem tudta mellőzni a nyomtatott sajtót: 2016 októberében például új mobiltelefonjaikat reklámozták 4 oldalnyi print hirdetéssel.  Ami azért is volt figyelemfelkeltő, mert a Google a világ egyik legnagyobb internetes cégeként, illetve az Adsense digitális hirdetési hálózat tulajdonosaként meglehetősen sok helyen tudott volna hirdetni a print nélkül is.
Ma írtuk meg azt is, hogy nagyon komoly összegeket költenek a különböző netes cégek, például a Google és Amazon tévéreklámokra.
A Facebook pedig egy újdonsággal jelentkezik.
Szalay Dániel  további cikkei
Elverte Sebestyén Balázsékat két állami rádióBodolai: Az Index megy továbbHarmadjára fut neki egy RTL-es ügynek a Médiatanács"
Hungary,2018-06-21,24.hu,https://24.hu/media/2018/06/21/tevefuggo-lett-a-google-az-amazon-es-a-tobbi-online-orias/,"Tévéfüggő lett a Google, az Amazon és a többi online óriás","A világ legnagyobb internetes cége, a Google első hangzásra talán nagyon is meglepő módon igencsak szép kis summát költ mostanában tévéreklámokra. Ez egy néhány nappal ezelőtt, a számos európai, ázsiai, ausztráliai, kanadai, amerikai és latin-amerikai tévétársaságot, valamint reklámértékesítő házat tagjai között tudó The GlobalTV Group által közzétett statisztikából derült ki.
Csak Ausztráliában a Google 11,3 millió ausztrál dollárt, vagyis a mostani árfolyamon átszámítva mintegy 2,3 milliárd forintot költött el tévéreklámokra a Nielsen Adex adatai alapján 2017-ben. Ez azt jelenti, hogy a cég egy év alatt meghatszorozta a tévés költését. Az összeg nagyságát egyébként jól érzékelteti, hogy tavaly a teljes magyarországi tévés reklámpiac mérete 60 milliárd forint volt. Vagyis az internetes óriás, ahelyett, hogy megelégedett volna a hozzá tartozó internetes felületeken való megjelenéssel, akkora összeget költött el tévéreklámra, hogy ha ezt Magyarországon tette volna, minden bizonnyal megkaphatja az egyik legnagyobb tévés hirdető címet, bár a magyar államot – mint a legnagyobb hazai hirdetőt – azért még nem tudta volna megelőzni vele.
A netes óriás Spanyolországban is számottevő összeget hagyott ott, hogy a tévéképernyőkön is megjelenhessen. Míg 2015-ben ez az összeg még 40.250 euró volt, addig ezt megtizenötszörözve 2017-ben már 603.620 eurót, vagyis forintra átszámolva több mint 195 millió forintot költött tévéreklámra. Mondjuk ezzel még így is elmarad az Amazonhoz képest, mely 2015-ben még 106.990 eurót, 2017-ben azonban ennek több mint százszorosát, 11.006.360 eurót, vagyis forintban kifejezve több mint 3 milliárd 556 millió forintot költött tévés megjelenésre Spanyolországban.
Egyébként a többi online technológiai gigacég esetében is megfigyelhető, hogy nagyon lelkesen fizetnek tévéreklámért. Az Amazonnál és Ausztráliánál maradva, itt például ők közel 661 millió forintnak megfelelő összeget (3,2 millió ausztrál dollárt) kampányoltak el tévében, míg az Uber több mint 701 millió forintot, pontosabban 3,4 millió ausztrál dollárt. 
Érdekes az is, hogy Belgiumban 2016-ban az online üzleti szektor teljes médiaköltéseinek 62 százaléka tévéreklámra fordított. A második legnagyobb hirdető, a Hellofresh és a Home24 tulajdonosa, a The Rocket Internet például 6 millió 72 ezer 463 eurót, vagyis átszámítva közel 2 milliárd forintot költöttek tévéreklámra.
Az Egyesült Királyságban az online márkák (például az Amazon, a Trivago, a Google és a Purple Bricks) 682 millió angol fontot költöttek el 2017-ben tévéreklámra. Ez közel 251 milliárd forint, ha átszámoljuk a jelenlegi árfolyamon. Érdekes az is, hogy az online márkák 2016 óta a legnagyobb költők a tévés szektorban.
Németországból is találtunk adatot a netes cégek tévés reklámköltései kapcsán. Eszerint a 2015-ös reklámköltéseit 44 százalékkal növelte meg az Airbnb. Az Expedia és Amazon 65 százalékkal növelték a költéseiket.
A végére hagytuk, hogy az Egyesült Államokban a digitális márkák, az Amazon, az Expedia, a Wayfair, az eBay több mint 5,9 milliárd amerikai dollárt költöttek el tévéreklámra. Ez 10 százalékos növekedés volt 2016-hoz képest.
The GlobalTV Group prognózisa egyébként az, hogy várhatóan a tévék számára kedvező trend 2018-ban is folytatódni fog, mivel egyre több internetes márka ismeri fel, hogy a tévéreklám hozzásegítheti őket az imidzsük erősítésében, forgalomterelésben és ez megtérülhet. Jó példa erre a Snapchat, az Amazon, a Trivago és az Airbnb is.
Akit érdekelnek más országokra vonatkozó adatok is, a The GlobalTV Group oldalán találhat még statisztikákat más országokból is. Az adatokat jellemzően főleg a Nielsentől kapták.
Ma írtuk meg azt is, hogy a Facebook nyomtatott újságot indított Grow néven.
Szalay Dániel  további cikkei
Elverte Sebestyén Balázsékat két állami rádióBodolai: Az Index megy továbbHarmadjára fut neki egy RTL-es ügynek a Médiatanács
Kiemelt kép: Thinkstock"
Hungary,2018-06-19,24.hu,https://24.hu/belfold/2018/06/19/rogan-antal-mobilsign-turisztika/,Rogán körének zsebébe is pénzt dugdos a Rogánhoz tartozó Magyar Turisztikai Ügynökség,"Ismét a Rogán Antal köréhez tartozó MobilSign Kft.-t választotta egyik alválalkozójának az a cég, ami a Rogán Antal portfóliójába tartozó szervezettől nyert el egy 1,9 milliárdos megbízást. A MobilSign tavaly 25 milliót fizetett a miniszternek találmányhasznosítási díj címén.					
Szálláskezelő rendszert fejleszt a Magyar Turisztikai Ügynökségnek (MTÜ) a Sagemkom Magyarország Kft. 1,9 milliárd forintért. Egyik alvállalkozója pedig az a MobilSign Kft. lesz, amely cég Rogán Antal digitális aláírás szabadalmát is kezeli — derül ki az Európai Unió Lapjában megjelent hirdetményből. Eszerint a MTÜ egy olyan online hálózatot szeretne létrehozni, ami hatósági és statisztikai adatokat szolgáltat a szálláshelyekről.
Korábban felmerült, hogy az online kassza-rendszert kiterjesztik a turizmusra is, a szigorítás elől pedig az airbnb-sek sem menekülhetnének, mert az összes turisztikai szálláshelyadónak összeköttetésben kellene lennie a NAV-val. Kérdésünkre azonban az MTÜ közölte, hogy nem az online kasszák irányába indulnak, hanem 2019. januárban elindítják a Nemzeti Turisztikai Adatszolgáltató Központ nevű, felhőalapú szolgáltatást biztosító informatikai rendszert, amire statisztikai adataikat tölthetik majd fel a szálláshely-szolgáltatók. A szoftver bevezetésével az MTÜ minden Magyarországon működő kereskedelmi szálláshelyen eltöltött vendégéjszakáról naprakész statisztikai és forgalmi adatokkal rendelkezik majd, a vállalkozások adminisztrációs terhei csökkennek és ez az ágazat fehérítéséhez is hozzájárul.
Képünk illusztrációFotó: Science Photol Library / AFP
De hogy jön ide Rogán Antal?
A Magyar Turisztikai Ügynökség létrehozása Rogán Antal ötlete volt 2016-ban, ez év februárjában a miniszter egy zártkörű rendezvényen ismertette az állami turizmusipar újraszervezésének koncepcióját. Az eseményre több nagy szakmai szervezetet sem hívtak meg, de jelen volt a miniszterelnök lánya, Orbán Ráhel és a kormányközeli kommunikációban aktív Andy Vajna is. Az, amit eddig csak sejteni lehetett az itt-ott megírt információkból, idén májusra hivatalosan is manifesztálódott: Gulyás Gergely Miniszterelnökséget vezető miniszter egy interjúban jelentette be, hogy az új Orbán-kormányban a turizmus a Miniszterelnöki Kabinetiroda alá, tehát Rogán Antal portfóliójába kerül. 
Azóta az is kiderült, hogy a miniszter felesége, Rogán-Gaál Cecília is megfordult az ügynökség közelében. Az MTÜ nem csak az idegenforgalomban aktív: idén alájuk csatornázták a magyar divatipart is, a Divatipari Marketing Igazgatóságának vezetését pedig  Orbán Ráhel barátnőjére, Bata-Jakab Zsófiára bízták. A hatalomátvételt szintén egy exkluzív, zárt körű eseményen prezentálták, amin több NER-közeli szereplő mellett Rogán felesége is tiszteletét tette.
A MobilSign Kft. Rogán Antal találmányával híresült el 2016-ban, ekkor derült ki, hogy a miniszter közös, elektronikus aláírási szabadalmat jegyez a vállalkozás két akkori tulajdonosával, Csík Balázzsal és Lengyel Csabával. A miniszter legújabb vagyonnyilatkozatában pedig már ott van az a 25 millió forint, amit a MobilSigntól kapott találmányhasznosítási díj címén.
A Sagemkom és a MobilSign nem először dolgoznak együtt állami pénzes megbízáson: tavaly az informatikai vállakozás Rogánhoz köthető céget választotta alvállalkozói közé abban a 3,9 milliárd forintos projektben, amelyben az étel- és italautomatákba telepítettek felügyeleti egységeket.
Kiemelt kép: Bielik István / 24.hu"
Hungary,2018-06-04,24.hu,https://24.hu/fn/gazdasag/2018/06/04/megfizethetetlenul-draga-az-alberlet-a-fovaros-sziveben/,Megfizethetetlenül drága az albérlet a főváros szívében,"A Rentingo.com legfrissebb elemzése alapján, a budapesti bérlakáspiacon idén eddig a legnagyobb kereslet a pesti oldalon a VIII., XIII, XIV., míg a budai oldalon a II. és a XI. kerületben jelentkezett. Elsősorban 30-49 négyzetméteres, egy vagy másfél szobás, téglaépítésű bútorozott és gépesített lakásokat kerestek a reménybeli bérlők.
A budapesti bérlakáspiacon a legszűkebb belvárost jelentő I., V., VI. és VII. kerületekben továbbra is az Airbnb-n keresztül történő pár napos kiadás a jellemző, ami ezekben a kerületekben a szűkebb kínálat miatt jelentősen felvitte a lakásbérleti díjakat, így a hosszú távú bérlés ezekben a kerületekben sokak számára megfizethetetlenné vált. Ugyanakkor lakásbérlésre továbbra is a belvárosban van a legnagyobb igény, hiszen a bérlők többsége a felsőoktatási intézményekhez és a belvárosi munkahelyekhez közel szeretne lakni, így a bérlők ma már kénytelenek a szűkebb belváros közelében lévő kerületekben keresni lakást. Ezek a kerületek még egyrészt közel vannak a belvároshoz és a főbb intézményekhez, másrészt jó tömegközlekedéssel is rendelkeznek. Így a lakásbérlők jelenlegi szempontjainak elsősorban a VIII., XI., XIII. és XIV. kerület felel meg leginkább.
A lakás- és lakótárskereső online portálon, amely ellenőrzött környezetben hozza össze a bérbeadókat a bérlőkkel, illetve a potenciális lakótársakat egymással, idén eddig a kapcsolatfelvételek 61 százalékát a II., VII., VIII., XI., XIII. és XIV. kerületben található lakásokra kezdeményezték a bérlők. A legnagyobb érdeklődés pesti oldalon a VIII., XIII. és XIV., míg budai oldalon a II. és a XI. kerületben található lakások iránt mutatkozott. Ezen belül a kapcsolatfelvételek 20 százaléka a VIII., 15 százaléka a XIV., 11 százaléka a XI., 9 százaléka pedig a XIII. kerületben található lakásokra irányult.
A keresések 61 százaléka 30-49, míg 23 százaléka 50-69 négyzetméter közötti alapterületű lakásokra történt.
A kapcsolatfelvételek 72 százaléka egy vagy másfél szobás, míg 20 százaléka kétszobás lakásokra irányult.
Az érdeklődés 94 százaléka bútorozott vagy részben bútorozott lakásokra mutatkozott, továbbá 86 százalékban téglaépítésű lakásokra vonatkozóan kezdeményeztek kapcsolatfelvételt.
A háztartási gépekkel jól felszerelt lakásokra irányult a kapcsolatfelvételek túlnyomó többsége, a keresett lakások 100 százalékában volt tűzhely, 93 százalékában hűtő, 85 százalékában sütő, 83 százalékában mosógép, 73 százalékában mélyhűtő, míg 61 százalékában mikrohullámú sütő is. Ez alapján megállapítható, hogy a teljes körűen gépesített lakások könnyebben kiadhatók.
A lakások átlagos havi bérleti díja valamivel több mint 120 ezer forint, míg a négyzetméterre vetített átlagos havi bérleti díj 3059 forint volt.Miközben a havi nettó átlagkereset a KSH legutóbbi adatai szerint márciusban alig több mint 220 ezer forintra emelkedett. Ezek szerint az átlagfizetés fele sem igen elég egy átlagos albérletre. 
A bérleti díjat a legnagyobb mértékben az befolyásolja, hogy a lakás melyik kerületben található, további befolyásoló tényező a lakás állapota és felszereltsége, valamint az, hogy a lakás külön bejáratú vagy egymásból nyíló szobákkal rendelkezik.
A nagyobb vagy kedvezőtlen beosztású lakásoknál előfordul, hogy 2 ezer forint alatti négyzetméterre vetített bérleti díjakkal is találkozunk, ezzel szemben
a kis méretű, 40 négyzetméter alatti galériázott garzonok esetében az átlagos bérleti díj többnyire eléri a 4000-4500 forintot négyzetméterenként.
Lakásbérléskor persze nemcsak a bérleti díjjal, hanem a rezsivel és a közös költséggel is számolniuk kell a bérlőknek, ami a portál számításai szerint átlagosan havonta mintegy 20 ezer forintos további kiadást jelent, ami egy négyzetméterre vetítve havonta átlagosan még nagyjából 500 forintos kiadást jelent a bérlőknek.
Kiemelt kép: Thinkstock"
Hungary,2018-05-11,24.hu,https://24.hu/media/2018/05/11/ezek-a-kozossegi-szolgaltatasok-a-legismertebbek-magyarorszagon/,Ezek a közösségi szolgáltatások a legismertebbek Magyarországon,"Az eNET internetes piackutató és a 2017-ben létrejött Sharing Economy Szövetség összefogásából született átfogó hazai, sharing economy vonatkozású kutatás alapján a hazai felnőtt internetezők egyharmada hallott már a közösségi gazdaság (vagy más néven megosztáson alapuló gazdaság, sharing economy) fogalmáról. Ez változatlan arány 2016 óta. A közösségi autóhasználat a sharing economy legismertebb formája: a honlapon vagy applikáción keresztül szerveződő telekocsi lehetőségről a netezők 84 százaléka, „közösségi taxiról” 81 százaléka hallott már. A szállásmegosztás szolgáltatás mutat még magas ismertséget, 59 százalék tud ilyen lehetőségről. Mindhárom forma ismertsége 2014 és 2016 között nőtt meg jelentősen, azóta stagnál.
Nemcsak az egyes részterületek, de egyes szereplők ismertsége is viszonylag magas. A területtől függetlenül a legismertebb szereplő a Magyarországról már kivonult Uber, tízből legalább heten hallottak már róla, az Oszkárról majdnem minden második netező hallott, a Mol Bubiról valamivel több mint harmaduk, az Airbnb-ről pedig valamivel kevesebb mint harmaduk hallott már. Az egyes szereplők ismertségi aránya 2014-ről 2016-ra robbant nagyot, azóta stagnálnak vagy lassabb növekedési pályán állnak.
Az Uber a legismertebb közösségi szolgáltatás
A használatot illetően, bár messze elmarad az ismertségtől, egy lassú, de határozott növekedés jellemző: 8-12 százalékos használati aránnyal az említett cégek a legmarkánsabb szereplői a hazai sharing economy piacnak. A közösségi finanszírozás és közösségi irodák a kevésbé ismert formák – a netezők ötöde hallott ezekről, állapította meg az eNET kutatása.
Izgalmas, de kockázatos
A sharing economy-t a netezők többsége izgalmas, új lehetőségnek tartja, és bár kevesebb mint harmaduk nyitott arra, hogy ő maga alkalmi megbízásokat (például takarítás, fuvarozás) sharing economy keretében adjon, és szintén kevesebb mint harmaduk vállalna így munkát, az üzleti modell speciális jellegét figyelembe véve ezek kifejezetten magas arányoknak tekinthetők. 
Tízből hat netező szerint ez egy jó forma kiegészítőjövedelem szerzésére, és szintén tízből hatan vélik úgy, hogy főként annak jó ebbe belevágni, aki rugalmas időbeosztású munkát keres magának. A netezők fele szerint ezzel a fajta munkavállalással azok is bekerülhetnek a munkaerőpiacra, akiknek amúgy nehezebb lenne munkát találni, viszont szintén a netezők fele ezek árnyoldalait is látja, azaz, hogy csökkenti a munkavállaláshoz kapcsolódó biztonságot (nincs fizetett szabadság, cég által fizetett társadalombiztosítás, nyugdíjjárulék).
Vállalati sikerek – pozitív jövőkép
A kutatásban nemcsak az internetező lakosságot, de a hazai sharing economy piaci szereplőit is megkérdezték arról, hogyan látják ezt a területet. Ezen sharing economy típusú cégek közel kétharmada az elmúlt két évben alakult, és egy kivétellel mikrovállalkozásként indultak és azok is maradtak. A felhasználói bázis és forgalom növekedése is jellemző volt 2017-ben. Bár jelenleg csak töredékükre jellemző a határokon átívelő szolgáltatásnyújtás, kétharmaduk tervez a közeljövőben nemzetközi nyitást. A vállalkozások több mint fele vont be kockázati tőkét vagy angyalbefektetést, és ezeknek egyharmada a 2017-es év során történt. A befektetések összege széles skálán – 1 millió és 300 millió forint között – mozog, de a leggyakoribb a 10-20 millió forint összegű befektetés. A befektetők között leggyakrabban a Hiventures neve szerepel.
A kapcsolódó platformok, illetve cégek vezetői szerint a sharing economy általános megítélése ma Magyarországon a felhasználók szemszögéből kifejezetten pozitív, a befektetők és vállalati partnerek szemszögéből inkább pozitív, míg az állami szereplők szemszögéből inkább negatív. A vezetők kétharmada szerint ennek az üzleti modellnek az állami szabályozás vagy inkább annak a hiánya a legnagyobb korlátja és egyben kihívása. A szabályozói/kormányzati oldaltól pontos és betartható szabályozási környezetet várnának, az adózási és tevékenységi engedélykötelességi kérdések törvényi szabályozását, a közösségi gazdaság serkentő támogatását. 
A sharing economy jövőjét illetően bizakodók a kutatásban elért vállalkozások, akik véleménye szerint a megosztáson alapuló gazdaság modellje a gazdasági folyamatokra és a helyi közösségek építésére egyaránt élénkítő hatással bír.
Így készült a kutatás
A 2018 márciusában végzett sharing economy kutatás két részből állt: 1. vállalati kutatás, mely a magyar alapítású sharing economy cégek többségének – szám szerint 19 cégnek – a részvételével készült 2. lakossági kutatás, mely 945 fő, 18 évnél idősebb internetező bevonásával készült az eNET Véleményem Van (VeVa) online kutatási panelén, és melynek adatai nem, kor és régió alapján reprezentálják a 18 évnél idősebb hazai internetezők véleményét. A lakossági kutatást az eNET 2014 augusztusában és 2016 novemberében is elvégezte."
Hungary,2018-04-10,24.hu,https://24.hu/belfold/2018/04/10/az-orszag-minden-turistaszallasat-az-airbnb-ket-is-bekotik-a-nav-hoz/,"Az ország minden turistaszállását, az airbnb-ket is bekötik a NAV-hoz","Súlyos szigorítások várnak a hazai turisztikai szektorra.					
A 24.hu információja szerint még az idén kötelezővé tehetik a NAV-hoz bekötött online kassza bevezetését az összes magyar turisztikai szálláshely üzemeltetője számára. A kemény szabályok alól nem kapnak felmentést az airbnb-k, a sátorhelyeket kínáló kempingek és a magánszállások sem. Ha valaki megpróbálja kijátszani a szigorítást, a hatóság három hónapos bezárással sújthatja.
A turisztikai vállalkozásokat azzal kompenzálják majd, hogy 18-ról 5 százalékra viszik le a szálláshelyek áfáját, legalábbis, ha a kormány elfogadja a Magyar Turisztikai Ügynökség (MTÜ) javaslatát.
Guller Zoltán, az MTÜ vezérigazgatója egy korábbi beszélgetésen azt mondta, hogy a hivatalosan nyilvántartott szálláshelyek jelenleg 100 ezer férőhelyet biztosítanak országszerte, de van még további 60 ezer olyan férőhely, amely bejelentés nélkül működik.
Guller már akkor felvetette, hogy az online kasszák előnye az lenne, hogy a bevezetés után nemcsak félig becslésen alapuló statisztikák, hanem naprakész, pontos adatok állnak majd rendelkezésre arról, hány külföldi érkezett az országba, és meddig tartózkodnak itt. Az állam pedig szükség esetén kampányokkal be tudna avatkozni a folyamatokba – mondta.
Guller ZoltánFotó: Nagy Lajos / MTI
Keret pedig bőven lesz az ilyen típusú beavatkozásokra.
Összesen 20 milliárd forint áll majd rendelkezésre úgynevezett országmarketing kampányokra, amelyeket a 12 legtöbb, Magyarországra látogató turistát adó országban költenek majd el. A marketing azonban csak egy kisebb része a turizmusra szánt kormányzati pénzeknek.
A Kisfaludi program keretében 300 milliárd forintnyi kormányzati támogatásra lehet pályázni kisebb hotelek, panziók létesítésére.
Ősztől pedig egy másik 300 milliárdos keretet is megnyitnak konyhatechnológiai felújításokra.
Tavaly óta 828 milliárd ment el úgynevezett turisztikai attrakciók létrehozására. Ebből a költségvetési és uniós vegyes keretből finanszírozzák a többi között a Sátoraljaújhely melletti, üveghídként beharangozott függőhíd építését és balatoni strandok felújítását is.
Mészáros Lőrinc egyébként épp tavaly vette át az irányítást az egyik legnagyobb balatoni turisztikai cég, az egykor állami Balatontourist felett, és azóta is dinamikusan terjeszkedik újabb és újabb tóparti hotelek, szálláshelyek megszerzésével.
A MTÜ vezetője azt állítja, hogy a hatalmas beruházások után az állam 2020-tól kivonul az ágazatból. Ennek feltétele azonban az, hogy a következő időszakban létrejöjjön az ország 12 turisztikai térsége, amelyet a felfuttatott helyi vállalkozások tartanak majd fenn.
Kiemelt kép: Thinkstock"
Hungary,2018-04-27,24.hu,https://24.hu/media/2018/04/27/egyszerre-izgalmas-es-felelmetes-hogyan-valtozik-a-media-es-a-markak-vilaga/,"Egyszerre izgalmas és félelmetes, hogyan változik a média és a márkák világa","Szakértők és egy most publikált kutatás segítségével láthattunk bele, milyen irányzatok uralhatják a média és a márkák világát a következő években.					
Nemzetközi trendek és számos szakmai és egyéb forrás alapján elkészült a Republic Group reklámügynökség TrendRiport 2018 kutatása. A kutatási anyag összesen 25 trendet emel ki, melyek meghatározhatják a következő időszakot a média- és a marketingpiac szempontjából – mondta el a 24.hu-nak Fási Kata, a kutatás szakmai vezetője, a Republic Group senior stratégája.
A reklám és marketing világ a vágyakról szól, ezért nekünk mindig két lépéssel előrébb kell járnunk a fogyasztóknál. Ezek a trendek a szemünk előtt kell lebegjenek, mert ezekből születhetnek izgalmas megoldások, amelyekkel a fogyasztót újabb utakra lehet vinni. Cél, hogy adjunk feladványokat a szakmának és ezek foglalkoztassák őket
– indokolja Márton Szabolcs kreatívigazgató, miért fontos ennyire előrelátni.
Márton Szabolcs, a Republic Group kreatívigazgatója
Márton Szabolcs szerint persze lesznek olyan trendek, amelyek rövid idő alatt elhalnak, többségük viszont a következő 5-10 évet is meghatározhatják.
Mi Magyarországon általában csúszásban vagyunk a többi országhoz képest, de ez az időbeli késés egyre kisebb
– teszi hozzá.
Kapaszkodót igényelnek az emberek a turbulens környezetben
A jövőbenéző kutatás egyébként az Escape in Turbulent Times (Kiútkeresés a bizonytalanságból) alcímmel jelent meg, ezzel is arra utalva, hogy nagyfokú bizonytalanság, frusztráció, turbulencia jellemzi manapság a társadalmak jelentős részét, nem függetlenül a politikai instabilitással és a technológiai forradalommal is.
Az embert alapvetően úgy programozták, hogy stabilitást, kapaszkodókat keressen, ez pedig meghatározza számos döntését, amikor például márkák zaja veszi körbe. A migrációs hullám miatti félelmek, a fenntarthatósági problémák, például egy lehetséges vízhiány állandó témává válása a médiában mind csak tovább fokozza ezt a feszültséget
– mondja Márton Szabolcs, aki szerint a mesterséges intelligencia előtérbe kerülése azt is befolyásolja majd, hogy a pályakezdők milyen irányba indulnak, ez pedig a fogyasztói szokásokra is kihat majd. 
A nagy régi márkáknak ebben a helyzetben megbízhatóságot kell sugározniuk, azt üzenve, hogy régóta itt vannak velünk. Eközben viszont a média fragmentálódik, és új szereplők jelentenek kihívást a nagy márkák számára. A millenniumi generációk tagjai már nem a fősodratú (mainstream) médiacsatornákból szerzik elsődlegesen az információikat. A márkáknak egy ilyen megrendült bizalmi környezetben a transzparencia, az értékrend, a fenntarthatóság és a társadalmi célok kijelölésével is bizalmat kell erősíteniük. A generáción belül is nagy eltérések vannak, attól függően, hogy az illető a 30-as évei elején vagy végén jár-e, vagyis például iskolás éveit már okostelefonnal töltötte-e vagy sem – teszi hozzá Fási.
Fási Kata stratéga, a kutatás vezetője
 A gépi tanulás kérdéseket is felvet
Még szerencse, hogy a fogyasztók viselkedését is segítheti a mesterséges intelligencia, illetve a gépi tanulás, amit a nagy adatbázisok elemzése támogat. Akadályozza viszont a folyamatot az adatbiztonság kérdése. Fási Kata szerint a kutatásban elsőként említett mesterséges intelligenciás megoldások  előtérbe kerülése itthon még kevésbé jellemző, külföldön viszont már nagyon is jelentős trendről beszélhetünk. A mesterséges intelligencia persze chatrobotok formájában már idehaza is elérhető, de hamarosan megjelenésére lehet számítani a mindennapokban, sőt akár a művészetekben is. Sőt robot alapú influencerek is léteznek már, vagyis olyan nem létező virtuális „személyek”, akik véleményvezérként befolyásolhatják a világot, illetve például egy márka megítélését.
A kutatás – mely példaként Lil Miquelát, a Prada mesterséges intelligenciájú influencerét említi – emlékeztet rá: a Gartner kutatócég szerint 2020-ra a mesterséges intelligencia teljesen átalakítja majd a most ismert munkaerőpiacot, az automatizáció pedig meglévő foglalkozások megszűnéséhez és újak kialakításához is vezethet. Már most is van robotfotós, robotaktivista és robotzenész. Utóbbi a Spotify-on publikálja dalait. Lil Miquelának pedig Instagram fiókja van. Márton Szabolcs arról is beszélt, hogy a mesterséges intelligencia kapcsán olyan kérdés is felmerül, hogy valójában tartalmakat fogunk-e követni vagy embereket, figurákat. 
A gépi tanulással a rendszerek megtanulhatják, mit szeretnénk hallani, és azt mondják, a valóság helyett, ráadásul ha rengeteg adat jelenik meg a fogyasztókról, akkor azokkal akár vissza is lehet élni, amire jó példa a Facebook Cambridge Analytics botrány is. Talán elsőre messzinek tűnik a probléma, de közel sem az
– figyelmeztet Márton Szabolcs, aki szerint például egy kocsmát el is lehetetleníthet a Google, ha ott róla túl sok negatív értékelés jelenik meg.
Keveredik az offline és az online világ
A szakértők arról is beszéltek, hogy az offline és az online világ mostanra teljesen keveredik, ami érezhető az online jelkészletében, a weboldalakon és az applikációkban, de az offline megjelenésekben is, azaz az utcán is találkozhatunk az online szolgáltatások jelkészletével, vagyis a vizuális kultúra részeivé váltak.
A kutatásban bemutatott dizájntrendek is ezzel függenek össze. Ilyen a digitális gesztus művészet, a 3D művészet, a fotórealista képek és a valósághű 3D animációk előtérbe kerülése is. Meghatározó trenddé válik a marketingben a túlzások megjelenése is. Bármiből lehet trendet teremteni, például ilyen volt, amikor az IKEA szatyorra emlékeztető drága luxustáskát alkotott a Balenciaga luxusmárka.
Erre a trendre a márkáknak is reagálniuk kell, mert a versenyt az fogja nyerni, aki a leggyorsabb, és akár mikromásodperceken is múlhat minden. Épp ezért a túlzottan bürokratikusan működő márkák nehézségekkel számolhatnak, ha nem változtatnak
– vélekedik Fási Kata, aki szerint ezért is fontos teendő a márkák számára, hogy nagyon pontosan definiáltak legyenek a márka értékei, üzenetei, hogy ha gyors reakcióra van szükség, akkor ez már ne akassza meg a folyamatot. Amikor például a Balenciaga táskája elkészült, az IKEA egy hétköznapi hirdetést tett közzé, hogy miről ismerhető fel az eredeti IKEA táska: az csupán 0,9 dollárba kerül, míg a luxustáska 2145 dollárba. Nem volt bonyolult az üzenet, de pont ez és a gyors reakció tette sikeressé.
Az IKEA ügyesen kezelte, hogy leutánozták a táskáját: az eredeti csak 90 cent, hangsúlyozza a kommunikációja
DHL mint ruhamárka 
Érdekes trend lesz az is, hogy egyes márkák kultikussá válnak, és ez jó lehetőség a márkakiterjesztésben gondolkodó márkák számára is. A DHL például nem csak szállító lesz, hanem mondjuk elkezd ruhákat gyártani. Bizonyos márkák így szexivé válnak – mondja Fási Kata. Egy időben a reklámpólók cikik lettek, de ez megváltozik.
Most az jön, ha jó a márka, akkor azt a fogyasztó felvállalja. Például visszatért a pólókra a Pepsi márka. De ehhez az kell, hogy olyan üzenetei legyenek a márkának, amivel a fogyasztó tud azonosulni
– teszi hozzá Márton Szabolcs.
Az idős lesz az új fiatal
Az idős emberekhez való viszonyulás is megváltozóban van, újra definiálódik az időskor. Nem lesz kirívó, ha 60 év felettieknek van Instagram csatornája, saját weboldala, illetve aktív a közösségi médiában.
Itthon ez még nem így van, de a várható élethossz növekedésével ez itthon is megváltozhat
– mondja Márton Szabolcs, aki szerint az sem lenne meglepő, ha a tévés nézettségmérés a 18-49 és 18-59-ről még jobban kinyílna felfelé. A H&M nemrégiben például kifejezetten egy idős modellel kampányolt. A Vogue pedig a 100 éves születésnapján egy – ha nem is száz éves, de nagyon idős hölgyet tett a címlapjára.A trend a következő időszakban tovább fog erősödni, az időseknek meg kell tanulniuk Skype-olni. (Főleg ha egyre több unoka hagyja el az országot, és tartani szeretnék a kapcsolatot velük.) Erre és ezzel összefüggésben a korlátlanságra és a szabadság üzenetére alapozták a Telenor Hello Data és a Vodafone most is futó kampányát is.
Változó kép a férfiakról
A nemi identitás és a róluk kialakított kép kérdése is jelentős változásokon megy keresztül. Egyre erőteljesebben jelennek meg a korábban még marginális hangok, amelyre jó példa a „me too” mozgalom.
A me-too és a női hatására megkérdőjeleződött a tradicionális maszkulinitásba vetett hit. Lassan ezért várhatóan megváltozik, hogy hogyan szeretnénk a férfiakra tekinteni: egyre kevésbé lesz szimpatikus az erős, macsó férfi (hiszen visszaél a hatalmával és elnyom), sokkal hitelesebb és szerethetőbb lesz az, aki esendő, szenzitív, emberi 
– mondja Fási Kata, aki szerint ez a reklámokban is változást hoz majd.
A férfi ma már hordhat akár rózsaszínt is, ahogy láthattuk ebben az AXE kampányban.
Jellemző lehet az is, hogy felerősödnek a női hangok, mivel mostanában sok férfi került célpontba. Összességében ez is elvezethet a férfiakról kialakult kép megváltozásához.
A nagy márkák is kezdik felismerni a nem nélküliséget, és ennek megfelelően sajátosan kommunikálni. A divatmárkák egyre többször rukkolnak majd ki olyan termékekkel, ahol nem határozzák meg, hogy az adott ruha férfinak vagy nőnek való-e
– fűzte hozzá Fási.
Nem kell mindig Instagram-tökéletesnek lenni
A Republic Group trendkutatási jelentésében szó esik még az úgynevezett brutalista dizájnról, a művészi kollaborációkról és az úgynevezett imperfection trendről is, melynek lényege, hogy nem kell mindig „Instagram-perfektnek” lenni, nem mindig kell tökéletes smink, azaz egyre inkább elfogadottá válik, ha valaki nem ilyen.
Unod, hogy minden nap órákat töltesz azzal, hogy megmutasd kifelé, hogy te tökéletes vagy. Annyira rohanunk, úgy felgyorsult minden, hogy időt is akarunk nyerni. Lassan olyan városokban, mint London vagy New York, már akár a szőrös női láb sem lesz kirívó. És a közösségi média segíthet ezt a trendet felerősíteni
– magyarázza Fási Kata, majd egy példát is felvillantott, melyen egy svéd modell kifejezetten szőrös lábbal posztol képeket.
Így érhető el a kutatás
A kutatást teljes egészében a Republic Group oldaláról lehet elérni, ingyenesen. Ehhez csak egy e-mail címet kell megadni a főoldali regisztráció során. A kutatáshoz olyan forrásokat is felhasználtak mint a JWT, Warc, Sparks & Honey, Adweek, Mashable, HBR, The Verge, Dazed and Confused, Content Marketing Institute, Adweek, Mashable, HBR, The Verge, Dazed and Confused, Content Marketing Institute, de olyan elismert szakmabeliek véleményét is felhasználták mint például Mark Ritson, Byron Sharp.
Márkanélküliség, digitális nomádok, „Instagram-irodák”
Az Instagram egyébként az építészetbe is beteszi a lábát: a cégek olyan irodákat keresnek maguknak, amelyek jól fotózhatók Instagramra, ugyanis a márkaépítés egyik erős eszköze lett ez a közösségi médiás alkalmazás. Izgalmas trend még a digitális nomádok megjelenése, akik Airbnb élményekre vágynak, folyamatosan utaznak, és így kitágul számukra a világ, köszönhetően a digitalizációnak. Egy másik izgalmas trend a márkanélküliség. Vagyis egyre több a saját márkás termék, amelyek minősége nem okvetlenül gyengébb, de olcsóbb. Az ilyen termékeknek már külön gyűjtőportálja is van, mint amilyen például a brandless.com is. Az emberek ugyanis úgy érzik, sokszor magát a márkát kell megfizetniük, és ez nem ritkán zavarja őket. Persze vannak olyan úgynevezett szeretetmárkák is, amelyekért hajlandók akár százezreket is kifizetni, ilyen például az Apple termékei, de jó kérdés, hogy meddig tartható, hogy az olcsóbb társaitól nem sokban különböző készülékért ilyen nagy összeget is kifizessenek az emberek pusztán a névért, illetve egy életérzésért. 
A márkák állást foglalnak társadalmi ügyekben
A trendjelentésben szó esik még a márkaépítés másik eleméről, az úgynevezett brand purpose-ről is. Vagyis arról, hogy a nagy márkák egyre többször állnak ki társadalmilag fontos ügyekben és mondják el a véleményüket, amellyel a fogyasztó is értékközösséget tud vállalni. A márka miért csinálja azt, amit csinál és a márka által vállalt ügy vagy gondolatiság szervesen kapcsolódik a márkaértékekhez és a tevékenységi körhöz. Jó példa erre az Always, amely a serdülő lányok magabiztosságának növelését tűzte zászlajára immár évek óta működő kommunikációs platformjában. A Nike pedig az élsport filozófiáját hozza a mindennapokba.
Előtérbe kerülnek a podcastok és az élő közvetítések
Az értékközvetítéssel is összefüggésben a márkáknak egyre több tartalomra van szüksége, ezért egyre inkább előtérbe kerülnek majd a podcastok, de ilyen a Live Streaming szolgáltatás és Spotify is, ahonnan a márkák szintén nem hiányozhatnak. A kutatók arra is számítanak, hogy a videós tartalmak térhódítása is folytatódni fog, és azon belül is abban a formában, hogy a fogyasztók élményhez jussanak a történetbe való interaktív beavatkozással.
Tranzakciós hűség helyett emocionális bekapcsolódás
A márkák számára fontos lehet a lojalitásépítés kérdése is, vagyis az, hogy egy vásárlás után nem érhet véget a fogyasztó és az eladó kapcsolata, de ma már ezt nem feltétlenül hűségkártyákkal kell biztosítani. Sokkal fontosabb például, hogy egy sminktermék oktatóvideókat adjon. Vagy a Booking.com egy utazáshoz kapcsolódóan ajándékként úti kalauzt küldjön, ami egy újabb élményt ad a márkához kapcsolódóan.
Tranzakciós hűség helyett emocionális bekapcsolódásra van szükség
– mondja Márton Szabolcs, aki szerint ez is a tartalom iránt növekvő keresletet fokozza majd.
A Republic TrendRiport 2018 legfontosabb megállapítása egyébként az, hogy a márkáknak hosszú távú stratégiát kell felépíteniük, meg kell fogalmazniuk az identitásukat, de közben a rugalmasságot is meg kell őrizniük a gyorsaság megteremtése érdekében. 
Az értékek legyenek meg, de azonnal kell tudni reagálni a bennünket érő hatásokra
– összegez Fási Kata. A kutatást készítő stratéga szerinte jól jellemzi a gyors változásokat, hogy másfél évvel ezelőtt még nem számított rá senki, hogy Hollywood bajba kerül.
Egy ilyen gyorsan változó világban bátorság kell, hogy valaki talpon tudjon maradni, és ahhoz is, hogy egy márka ki tudjon tűnni a sok más márka közül.
Kiemelt kép: Thinkstock"
Hungary,2018-04-22,24.hu,https://24.hu/elet-stilus/2018/04/22/alberlet-ingatlanpiac-budapest/,Négy budapesti kerületben szinte megfizethetetlen az albérlet,"Idén az első három hónapban a fővárosban a lakások átlagos havi bérleti díja valamivel több mint 122 ezer forint, a négyzetméterre vetített átlagos havi bérleti díj 2824 forint volt – derül ki a Rentingo.com lakás- és lakótárskereső online portál legfrissebb elemzéséből.
A nagyobb vagy kedvezőtlen beosztású lakásoknál előfordul, hogy a négyzetméterenkénti bérleti díj a 2000 forintot sem éri el, míg a kis méretű, 40 négyzetméter alatti, galériázott garzonoknál az átlagos bérleti díj négyzetméterenként többnyire 4000-4500 forint közelében mozog. Ráadásul a rezsi és a közös költségek átlagosan négyzetméterenként további közel 700 forintos kiadást jelentenek havonta.
A bérleti díjat leginkább az befolyásolja, hogy az adott lakás melyik kerületben található, milyen az ingatlan állapota, felszereltsége, illetve, hogy a lakásban található szobák külön bejáratúak-e, vagy egymásból nyílnak.
A Rentingo.com adatai szerint idén a január-márciusi időszakban a budapesti bérlakáspiacon a legnagyobb kereslet a pesti oldalon az V., a VII., a VIII., a XIII, és a XIV. kerületben, a budai oldalon pedig a II. és a XI. kerületben volt, az itt található 34-60 négyzetméteres, egy, másfél vagy két külön bejáratú szobával rendelkező, téglaépítésű, bútorozott lakások iránt.
Az I., az V., a VI. és a VII. kerületekben továbbra is az Airbnb-szolgáltatás a leggyakoribb, vagyis az ingatlanokat pár napra adják ki, aminek hatására ezekben a kerületekben a szűkebb kínálat miatt jelentősen emelkedtek a lakásbérleti díjak, így a hosszú távú bérlés ezekben a kerületekben sokak számára megfizethetetlenné vált.
Ugyanakkor lakásbérlésre továbbra is a belvárosban van a legnagyobb igény, hiszen a bérlők többsége a felsőoktatási intézményekhez és a belvárosi munkahelyekhez közel szeretne lakni, így a bérlők ma már kénytelenek a szűkebb belváros közelében lévő kerületekben lakást keresni. Ezek a kerületek – mint például a VIII., a XIII. és a XIV. – még közel vannak a belvároshoz és a főbb intézményekhez, valamint jó tömegközlekedéssel is rendelkeznek.
(MTI)"
Hungary,2018-02-27,24.hu,https://24.hu/otthon/2018/02/27/totalisan-atalakul-az-airbnb/,Totálisan átalakul az Airbnb,"Hotelek és luxusszállások foglalására, valamint hűségprogramokban való részvételre is lehetősége lesz mostantól az Airbnb felhasználóinak, miután a kaliforniai startup kiterjesztette a kínálatát, írja a The Guardian.
A panziók már régóta hirdethették szobáikat a platformon, de a vállalat most további keresési kategóriát kínál fel azoknak, akik nem valaki otthonát vagy szobáját akarják kibérelni.
Brian Chesky, a cég vezérigazgatója sajtótájékoztatóján arról beszélt, hogy az Airbnb kinőtte magát, már 4.5 millió szálláshelyet tömörít, és nehéz eligazodni rajta, hogy a felhasználóknak mi a valódi igénye.
A kínálatot most hotelekkel, nyaralókkal, faházakkal, csónakokkal, iglukkal és jurtákkal bővítették. A platformon ezen túl rá lehet szűrni olyan házakra is, ami családi kikapcsolódásra, munkára, nászútra vagy csoportos utazásra alkalmas.
A kiemelt ügyfeleik számára elindították a superguest hűségprogramot is a superhost program kiegészítéseként, ami a jól teljesítő vendéglátókat illetheti meg.
Megjelenik továbbá az Airbnb Plus és a Beyond by Airbnb. A két szolgáltatást kifejezetten a tehetősebb vendégeknek találták ki, akik luxuskörülményekre vágynak. Az Airbnb Plus típusú otthonok tisztaságát, kényelmét és designját a cég emberei ellenőrzik egyfajta biztosításként. A tavasszal induló Beyond by Airbnb még ennél is továbbmegy: a kibérelhető birtokokon akár komornyikot is felfogadhatnak a felhasználók.
Az Airbnb egyébként az Uberhez hasonlóan egyre több városban, így New Yorkban, San Franciscóban, Londonban és Berlinben is jogi akadályokba ütközött, Budapestről már nem is beszélve. A legtöbbször az a probléma a céggel, hogy a rövidtávú lakáskiadási modell ellehetetleníti azokat, akik hosszú távra keresnek albérletet.
Az Airbnb jelenlegi értéke 30 milliárd dollár körüli összegre tehető.
Kiemelt kép: Europress/AFP/Lionel Bonaventure"
Hungary,2018-04-12,24.hu,https://24.hu/elet-stilus/2018/04/12/kivandorlas-valasztas-szavazas-kormany-kulfold-koltozes/,"Ne a kivándorlás szóra, hanem erre keress, ha külföldre költöznél","A választások után megugrott a kivándorlás keresőszó népszerűsége itthon, ami azt jelzi, valószínűleg sokan gondolkodtak el azon, hogy nem itthon folytatják az életüket. Persze jelenleg a kivándorlás szóra keresve csak arról szóló cikkeket találni, hogy miért erre keresnek a legtöbben. Ördögi kör. Mire érdemes VALÓBAN keresni, ha a külföldre költözésen gondolkodik valaki? Hogyan fogjon hozzá a kivándorlás megszervezéséhez, egyáltalán hova érdemes menni? Ennek jártunk utána.
Először is gondolkodjon el azon, hogy melyek a szempontjai a döntéshez, milyen környezetre vágyik. Mérlegeljen az alábbiak alapján.
Merre?
Az nem kérdés, hogy a legtöbb magyar London felé vette az irányt, tehát ha fontos szempont, hogy kint is találkozzon honfitársaival, egyértelmű a választás. Ha pont az ellenkezőjére törekszik, akkor se Angliát, se Németországot nem ajánljuk.
London és Berlin a statisztikák szerint amúgy messze nem tartoznak a világ legélhetőbb városai közé, itt kifejezetten rossz a fizetés és a megélhetés költségeinek aránya. Mindkét városban durván elszálltak az albérletárak az utóbbi években, a közlekedés, az étkezés is drága a fizetésekhez képest, a szolgáltatások pedig különösen. Egy rövid kalkulációból viszont azonnal kiderült, hogy még mindig nem olyan rossz a helyzet, mint Budapesten, hogy a magyar vidékről ne is beszéljünk.
Élhetőség szempontjából Európában évek óta Bécs vezeti a mezőnyt, persze ebben a versenyben rengeteg szempontot figyelembe vesznek az infrastruktúrától kezdve a politikai stabilitásig.
A legnépszerűbb választás: London
A londoni átlagfizetés bruttó 35 ezer font egy évre, ez nagyjából nettó 27 ezret, kerekítve nettó 2200 fontot jelent havonta. Szállást bérelni 350 fonttól lehet, ez természetesen megosztott szobát jelent a külvárosban, egy normálisabb, belvárosi saját szoba ára 700 fontnál, egy egyszobás lakásé 800-1000 körül indul a legutóbbi statisztikák szerint, de a valóságban rákeresve 1000 font alatt nem nagyon találni garzont. Tehát reálisan nagyjából a fizetés legalább egyharmada megy el albérletre, ha valaki hajlandó másokkal osztozni, és akár a fele, ha egyedül szeretne lakni. Az egyszemélyes szoba általában azt is jelenti, hogy a lakó nem vihet fel éjszakai vendégeket, illetve társbérletnél nagyon szigorúan veszik a látogatókat. 
Ez egyébként Budapesthez viszonyítva alig jobb arány, a fővárosban 246 ezer forint az átlagkereset, és úgy tűnik, 2018-ra lelassult a bérleti árak növekedése. Persze még mindig alig találni 100 ezer forint alatt garzont, de szobát bérelni abszolút reális az átlagfizetés harmadáért.
Fotó: Thinkstock
Bár egyénileg változik, Londonban az étkezésre további 80-100 fontot kell számolni heti szinten, tehát havi 400 font környéke a minimum, amiből meg lehet élni, emellett további 100-200 font az utazás lakóhely és munkahely távolságától függően. Havi 100 fontba nagyjából 1 db mozi, 1 db szórakozóhely belépő, 1 pubban evett vacsora és pohár bor, heti 1 sörözés (alkalmanként 2 korsó sörrel), és heti 1 kávézóban elfogyasztott kávé és sütemény fér bele.
Ezeket kifizetve az átlagfizetésnek még mindig megmarad a harmada ruházkodásra, fodrászra, sportra és félretenni, ez a budapesti 246 ezerből nem nagyon hozható ki.
Hozzá kell tenni, hogy ezt a fizetést főként a diplomás munkaerő éri el, viszonyításképp egy pincér vagy barista fele ennyit sem visz haza havonta.
Ha ezek alapján valaki londoni munkakeresésre adná a fejét, így kezdjen neki:
EU Egészségbiztosítási Kártya: ez itthon igényelhető, teljesen ingyenes, és minden EU polgárnak jár. Az EU országaiban bárhol ellátják ezzel sürgős esetben, hogy mi számít annak, az sajnos az adott orvoson múlik. Van, ahol csak baleset, máshol mindenre ráhúzzák, és ingyen ellátják az embert.
National Insurance Number: az NI szám az első lépés a munkakereséshez, enélkül sok helyen szóba sem állnak az emberrel. Persze ha itthonról interjúzik valamilyen magasabb pozícióra, a cég nyilván megvárja, míg megkapja az NI számát, de ha előbb költözne, aztán keresne munkát, ennek a megszerzésével kezdje. Minimális angol nyelvtudás szükséges hozzá, mert nem lehet online jelentkezni, csak telefonon, majd miután kapott egy időpontot, személyesen bemenni az irodába, és elmondani, hogy miért akar NI számot.
Lakásvadászat: nem könnyű lakást találni Londonban, néha hónapokig is Airbnb szálláson tengődik az ember, mire megtalálja az élhető és megfizethető kompromisszumot. A legnagyobb gondot a távolság jelenti: ha nem akarja az életét tömegközlekedésen tölteni, a munkahelyhez közeli lakást válasszon, mert még többet utazhat reggelente, mint Budapesten.
Munka vagy lakás előbb? Fix otthonból könnyebb munkát találni, mert a cégek is jobban szeretik, ha leendő alkalmazottjuk már ténylegesen letelepedett, ez esetben viszont kötve van, és ha a város másik felében találja meg az álommunkát, nehéz döntést kell hoznia.
Biztosítás: tulajdonképpen nincs kötelező társadalmi egészségbiztosítás, azaz mindenkinek alanyi jogon jár, aki dolgozik. A rendszer viszont rengeteg kiskaput hagy, tehát még ez sem feltétel. A háziorvosnál kell bejelentkezni, ekkor kap az ember egy NHS számot, ami a mi taj-számunkhoz hasonló, innentől kezdve ez alapján látják el. A háziorvosnál viszont csak egy nyomtatványt adnak, amire mindenki azt ír, amit akar, és sehol nem ellenőrzik.
A fiatalok mentsvára: Berlin
Németországban nem Berlinben él a legtöbb magyar, hanem Münchenben. A két város mintha két külön ország lenne minden szempontból, annyira különbözőek. München az igazi német rendezettséget képviseli, aki nyugalomra és kiegyensúlyozott életre vágyik, ennél jobb helyet nem talál. Berlinbe a fiatal értelmiség költözik itthonról, sokan még egyetem alatt vagy azonnal utána ide indulnak. Berlinre alapvetően jellemző, hogy sokkal nyitottabb és befogadóbb, mint a többi német város, mivel rengeteg a külföldi, könnyebb barátokat szerezni.
Berlinben 44 800 euró az éves átlagkereset, ezt nettósítva nagyjából 30 700 éves és 2500 eurós havi jövedelem jön ki. Vállalható szobát 4-500 euró környékén, lakást egyedül már 700 eurótól lehet bérelni rezsivel együtt. A tömegközlekedés olcsó, mindössze 58 euró a havibérlet, az egészségbiztosítás viszont drága, nagyjából 150-250 euró havonta fizetéstől függően. Az összeg felét egyébként a munkahely fizeti, de még így is magas a fennmaradó rész.
Fotó: Thinkstock
Élelmiszerre, kozmetikumokra számolhatunk nagyjából heti 100 eurót, szórakozásra, étteremre, kávézásra pedig újabb havi 100-at. Társbérlettel számolva az átlagjövedelemnek így is a fele megmarad, ami sokkal jobb arány, mint Londonban, de még egyedül lakva is több mint a harmadát tarthatja meg a fizetésének.
A lakásra átlagosan 2 hét és 2 hónap közti időtartamot kell várni, nehéz találni, de nem lehetetlen, és a tömegközlekedés metróval vagy egyéb kötöttpályás járművel teljesen élhető (S-Bahn, villamos), tehát itt akár távol eső városrészek közt is lehet napi szinten ingázni.
Itt nincs szükség engedélyre a munkavállaláshoz, mindössze a hivatalban kell bejelentkezni, onnantól bárki dolgozhat legálisan. Az EU egészségkártya ide is kötelező, hiszen ha kórházba kerül az ember, így igazolhatja, hogy jogosult az ellátásra.
Távoli álom: Toronto
Az egyik legnépszerűbb magyar úti cél: nem véletlenül, a kanadai városok évek óta vezetik az élhetőségi listát, ráadásul tárt karokkal várják a bevándorlókat. A Kanadába költözésre rákeresve azonnal olyan közvetítő cégek reklámjai ugranak fel, akik segítenek a kiköltözésben, a papírok intézésében, munkakeresésben. Miután a miniszterelnök többször kijelentette, hogy szívesen látják a bevándorlókat, jöjjenek bárhonnan és legyenek bármilyen vallásúak, Kanada tényleg a világ legnyitottabb és -befogadóbb országának tűnik jelenleg.
Fotó: Thinkstock
Az átlagkereset 51 000 kanadai dollár, nettóban nagyjából 42 000, havonta 3500 dollár. Albérletet egyedül 1000 kanadai dollár fölött lehet csak találni, a belvárosban inkább 1400-tól, egy  szobát a külvárosban 700 dollár környékén tud megcsípni, beljebb nagyjából 1000 dollártól indul az ára. A megélhetési költségekre ezen felül nagyjából 1100 dollárt lehet számolni, így itt is valamivel több, mint a fizetés harmada marad az ember zsebében. 
Az egészségügyi biztosítást automatikusan levonják a munkabérből, ez kötelező és ugyanúgy működik, mint nálunk: adnak egy kártyát, ezzel bizonyítjuk mindenhol, hogy jogosultak vagyunk ellátásra.
A menekültek ingyenes és ideiglenes egészségügyi ellátásban részesülnek, amíg helyzetük nem tisztázódik.
Fontos, hogy nem számoltunk olyannal, mint a gyerekek óvodába, iskolára járatása, hazautazás, extra kiadások, költséges hobbik, így ezek még befolyásolhatják a költségvetést.
Kiemelt kép: Getty Images / Greg Fonne"
Hungary,2018-04-11,24.hu,https://24.hu/fn/uzleti-tippek/2018/04/11/a-szallodaszovetseg-tamogatja-a-turisztikai-ugynokseg-tagadja-az-online-kasszazas-kiterjeszteset/,"A szállodaszövetség támogatja, a turisztikai ügynökség tagadja az online kasszázás kiterjesztését","A 24.hu információja szerint még az idén kötelezővé tehetik a NAV-hoz bekötött online kassza bevezetését az összes magyar turisztikai szálláshelyen, így nem kapnak felmentést az airbnb-zők, a sátorhelyeket kínáló kempingek és a magánszállások sem. Ha valaki megpróbálja kijátszani a szigorítást, a hatóság három hónapos bezárással sújthatja.
A szálláshelyek jó részénél (például szállodáknál, panzióknál) eddig is kötelező volt egyébként az online kassza (ha csak nem számláztak), de a kempingeknél, magánszállásoknál nem. A várt hatásokról, és a bevezetés részleteiről érdeklődve ellentmondásos információkba botlottunk.
A szállodaszövetség támogatja a szigorítást
A Magyar Szállodák és Éttermek Szövetsége tud a tervről, és egyetért azzal, hogy minden magyarországi szálláshelyet rákössenek a NAV-ra azáltal, hogy kötelezővé teszik számukra az online kasszát, és támogatja a szigorítást – mondta a 24.hu megkeresésére a szervezet főtitkára. Kovács István hozzátette, ahhoz, hogy a turizmus tényleges teljesítményét lássák a döntéshozók, és erre támaszkodva lehessen pontosítani a turizmusstratégiát, szabályozást, meghatározni például, hogy milyen vendégeket akarunk elérni, ahhoz információra van szükség.
A KSH rendelkezik adatokkal, amelyek elég részletesek, de ennél bővebb információkra lenne szükség. Például a magánszálláshelykiadásról (többek között az airbnb-ről) van ugyan KSH-adatszolgáltatás, de csak évente egyszer, júniusban, az előző évről. Továbbá ezek az adatok messze nem olyan mélységűek, mint amire szükség lenne. Jelenleg a kiadott magánlakások, szobák számáról, valamint az ezekben eltöltött (belföldi és külföldi) vendégéjszakákról van információ, a magánlakások bevételeiről és a regisztrált vendégek nemzetiségéről viszont nincs. Ezekre szükség lenne, hogy tudjuk, mik a tendenciák – érvelt a főtitkár.
A szakmai szövetség szerint a magánszálláshelyekre szükség van – jelentős bevételt hoznak a lakáskiadáson kívül a hazai kis- és középvállalkozásoknak (éttermeknek, fürdőknek, fuvarozóknak, stb.) – de megfelelő szabályozás mellett. Ehhez pedig több adatra van szükség. A gazdaságfehérítés okán is támogatják a tervet, mert serkentené a legális működést és növelné az adóbevételeket. 
Mi változna ettől?
Az Adókamara elnöke Zara László és az MKOE alelnöke, Ruszin Zsolt is cikkünkből értesült először a tervezett változtatásról. Zara László szerint sem lenne hátrány, ha kiderülne, hogy az elég szürke, vagy inkább fekete zónának számító magán-szálláshelykiadásban milyen számok vannak.
Az eddigi könnyítésekkel (átalányadózás kiterjesztése a szálláshelykiadásnál) nyilván már eddig is fehéríthettek. Valószínűsíthető azonban, hogy sokan még mindig  illegálisan végzik a tevékenységet – bízva abban, hogy nincs kapacitás az ellenőrzésre. Attól, hogy előírják az online kasszát, ez nemigen változik Zara szerint. Viszont akik bejelentkeznek, azoknál lesz ellenőrizhető forgalom. De az átalányadózóknál ennek nincs jelentősége, hiszen ott fix az adó (évi 38 400 forint/szoba/év, három szobáig, az airbnb-sek jó része így adózik). Magánszemélyek esetében tehát felemás lehet egy ilyen változtatás.
Forrás Airbnb
Arra jó lehet, hogy akik regisztrálnak rá, azoknál valamennyi forgalmat ki lehessen mutatni. De arra nincs garancia, hogy ettől minden forgalmat beütnek majd.  Ha átutalással jön a pénz, ott a lehetőség külföldi számla megnyitására, amit egyébként szintén be kell jelenteni. De honnan jönne rá a NAV, ha valaki nem jelenti be? Nem valószínű, hogy az adóhatóságnak megérné ezek adatait kikérni. Egy esetleges ellenőrzésnél a 3 hónapos bezárás azonban elég komoly szankció lehet. De ezt is ki ellenőrizné? – jegyezte meg.
Inkább számláznak
Ruszin Zsolt máshonnan közelített, mint elmondta, a szálláshelyeken nemigen jellemző a nyugtás értékesítés, amit felválthatna az online pénztárgép. Persze akik mégis nyugtáznak, azokat be lehet húzni az online kasszázás alá, hiszen kell a fehérítés. Azonban akik legálisan dolgoznak ebben a szegmensben, azok zömében számlát állítanak ki – tette hozzá. És mivel a számla magasabb rendű, mint a pénztárgépes bizonylat, nekik nem kell online kassza. A számlázóknál pedig arra lehet számítani, hogy előbb-utóbb mindenkit elér majd a NAV-os bekötés, az áfaösszeghatár szűkítésével – jegyezte meg. Tehát a kör náluk is zárulni fog. 
Azt szinte biztosra veszi, hogy a szálláshelykiadók megkerülnek egy csomó szabályt és könnyen el tudják titkolni akár az egész bevételt is. Egyszerűen nem vallják be a jövedelmet. De ennek nem biztos, hogy az online pénztárgéppel kellene utána menni, hanem rendszeres adatszolgáltatási kötelezettség előírásával – fejtette ki. Mert ha valaki el akarja titkolni a bevételét, az nem fogja beütni, hiába lesz ott egy hardver, legyen az online pénztárgép, vagy számlázóprogram. Hogyan tudnák elérni az online kasszával, hogy a feketézők legális útra térjenek? Hiába nyilvánosak a szálláshelyek adatai (online foglalás lehetősége), mindenki ellenőrzésére nincs kapacitás, jegyezte meg.
Mégsem lesz online kassza?
Megkérdeztük a Magyar Turisztikai Ügynökséget (MTÜ) az online kasszázás idei kiterjesztésének részleteiről. A 24.hu-nak küldött hivatalos válaszukban azonban azt írták, hogy az online kassza bevezetését nem tervezik, Nemzeti Turisztikai Adatszolgáltató Központ indulása várható jövő év januárjától. A felhőalapú szolgáltatást biztosító informatikai rendszerre statisztikai adataikat tölthetik majd fel a szálláshely-szolgáltatók. A rendszerhez minden magyarországi szálláshelynek csatlakoznia kell majd, a tervek szerint 2019. januárjában indul a program tesztelése.  A szoftver bevezetésével az MTÜ minden Magyarországon működő kereskedelmi szálláshelyen eltöltött vendégéjszakáról naprakész statisztikai és forgalmi adatokkal rendelkezik majd, a vállalkozások adminisztrációs terhei csökkennek és ez az ágazat fehérítéséhez is hozzájárul, írták.
Elmarad az áfacsökkentés?
A szállodaszövetség támogatná a nemzetközi összehasonlításban még mindig magas, 18 százalékos áfa 5 százalékra csökkentését a kereskedelmi szálláshelyeken. Hiszen a szálláshelyek nemzetközi piaci versenyben most hátrányban vannak. Bármennyire is látványos a növekedés a piacon, a válságot még nem hevertük ki, a szálláshelyállomány zöme lepusztult, munkaerőhiány van, alacsonyak a keresetek. A vendégek színvonalasabb kiszolgálásához, a szükséges korszerűsítésekhez, a munkaerő megtartásához is fontos lenne a versenyképesebb, nagyobb jövedelmezőséget, mozgásteret megengedő alacsonyabb áfa – mondta Kovács István.
Az online kasszák bevezetésében és az áfacsökkentésben illetékes Nemzetgazdasági Minisztériumot is megkérdeztük, megerősítés azonban nem érkezett tőlük sem az egyik, sem a másik tervvel kapcsolatban.
Kiemelt kép: MTI/Marjai János"
Hungary,2018-04-10,24.hu,https://24.hu/belfold/2018/04/10/a-nap-legfontosabb-hirei-2018-aprilis-10/,A nap legfontosabb hírei – 2018. április 10.,"Dagad a választási számlálási botrány, Orbán lecseréli a fél kormányt, vége a Magyar Nemzetnek. Ez volt a kedd.					
Választás 2018
Dagad a csalásszerű választási botrány: Egy egész hétre eltűntek a választási jegyzőkönyvek az NVB-nél; Teljes körű újraszámolást akar az LMP; Elvitte a cica az ellenzéki listás szavazatokat Dejtáron; Kamupárthoz kerülhettek a Jobbik szavazatai egy szavazókörben.
Orbán Viktor: Nem folytatni fogjuk a kormányzást, hanem újat kezdünk.
Vajon halálra van ítélve az MSZP?
Párt nélkül a kétpártrendszerben. Politológusok a választási rendszerről.
Évtizedekig törlesztheti a párt adósságát az Együtt egyetlen képviselője.
Fideszes képviselő: Rogán, Semjén és Kósa annyira ostobának bizonyultak, hogy nincs helyük az ország vezetésében.
Karácsony Gergely nem ül be a parlamentbe.
Áttették szombatra a hétvégi kormányellenes tömegtüntetést.
Hol vannak azok a Facebookon, akik örülnek a Fidesz győzelmének?
Fontos híreink és azok háttere
Szerdán megszűnik a Magyar Nemzet. Sokkolta az újság munkatársait lapjuk bezárása. Fotók a Magyar Nemzet utolsó napjáról. Ungár Péter átvenné a Magyar Nemzetet.
Az ország minden turistaszállását, az airbnb-ket is bekötik a NAV-hoz.
Orbán barátjához is jutott 150 millió a Miniszterelnökségtől.
A ligetvédők betörték a kordont, szétverték őket a valtonosok.
Élőben nézheti Mark Zuckerberg meghallgatását.
Másfél évre eltiltották az olimpiai bajnok Pars Krisztiánt.
Érdekes történeteink
Manchester City-Liverpool feketén-fehéren.
Nem dől össze a világ, hogy „lesenkizték” Babos Tímeát.
Yvonne Dederick az új Rubint Réka a luxusfeleségek világában.
Tortákat készít az Exek az Édenben szexmániás versenyzője.
(Kiemelt kép: Fülöp Dániel Mátyás / 24.hu)"
Hungary,2018-03-26,24.hu,https://24.hu/fn/gazdasag/2018/03/26/nagy-uzlet-lett-az-alberletkezeles/,Nagy üzlet lett az albérletkezelés,"Az elmúlt egy évben több ezerrel nőtt a kiadásra vásárolt lakások és nyaralók száma. A tulajdonosok növekvő arányban bízzák profi kezelőkre az ingatlant, s várható, hogy újabb vállalkozások indulnak ebben az üzletágban – derül ki az Otthontérkép Csoport friss összefoglalójából.
Budapesten az új építésű lakások vevőinek 40-45 százaléka befektetési céllal szerez ingatlant. Van, aki több lakást is vesz. Az így összeállt portfolió (általában 4-5 lakás vagy ennél több) kezelését már nem érdemes saját erőből elvégezni, hanem megfontolandó a bérbeadásra és üzemeltetésre szakosodott, jó referenciával bíró profira bízni.
A bérbeadási piac első fecskéi az Airbnb-üzlet felfutásával jelentek meg, úgy 4-6 évvel ezelőtt. Ezek kiválóan kihasználták a befektetők növekvő étvágyát, viszont jellemzően csak rövid távú kiadást végeztek-végeznek. Korábban írtunk egy Airbnb-s lakások kezelésére alapított vállalkozásról:
Ha a tulajdonos úgy dönt, hogy nem maga kezeli az ingatlanjait, akkor egy havi kb. 100 ezer forintért bérbe adott lakás esetén 8-12 ezer forintot kell fizetnie a szolgáltatónak. Ezért cserébe felhajtják a potenciális bérlőket (online és közösségi médiafelületeket felhasználva), előzetesen megszűrik őket. Ezenkívül beszedik a bérleti díjat, kezelik az esetleges fizetési késedelemmel összefüggő jogi problémákat, elvégeztetik a takarítást, a kisebb javításokat, karbantartásokat, és rendszeres jelentést is készítenek a tulajdonos számára.
Kiemelt kép: Northfoto"
Hungary,2018-04-01,24.hu,https://24.hu/belfold/2018/04/01/megbizoim-kozott-szepsegkiralyno-berlini-magyar-postas-hires-ugyved-is-van/,"„Megbízóim között szépségkirálynő, berlini magyar postás, híres ügyvéd is van”","Berlini magyar postás, Londonba emigrált kertész, szépségkirálynő, híres ügyvéd, autószerelő, informatikus-programozó, multicég második embere – mondta a 24.hu-nak Toldy Éva albérletkezelő megbízóiról, akiknek lakástulajdonát hosszú távú kiadásra hasznosítja, kezeli.
Toldy mindössze két éve kezdett albérletkezeléssel foglalkozni, húsz éves ingatlanértékesítői múlttal a háta mögött. Ma már 47 lakást kezel, csak a pesti oldalon, mindezt gyakorlatilag egyedül. Munkájáért a bérleti díj 10 százalékát kéri, cserébe leveszi a tulajdonos válláról az összes terhet. Kiválasztja a megfelelő bérlőt, beszedi a bérleti díjat, kezeli az esetleges fizetési késedelemmel összefüggő jogi problémákat, elvégezteti a kisebb javításokat, karbantartásokat, takarítást, és rendszeres negyedéves jelentést is készít a tulajdonos számára.
Fotó: Thinkstock
Portfóliójában használt és újlakások vegyesen találhatók, főként a IX., XIII., XIV. kerületekben. Kizárólag magánszemélyekkel foglalkozik, több ügyfelének 3-5 lakása is van. Jellemzően a gazdagabb rétegek a megbízói, akik mostanában vásároltak lakásokat kiadásra. “Foglalkozást tekintve a legkülönbözőbb társadalmi rétegekből jönnek, egy részük kivándorolt magyar, más részük orvos, sportoló, vállalkozó, menedzser. De volt már börtönbe vonult ügyfelem is, akinek egy évig kezeltem a lakását” – mondta.
A bérbeadási piac első fecskéi az Airbnb-üzlet felfutásával jelentek meg, úgy 4-6 évvel ezelőtt Budapesten, de csak rövid idejű lakáskiadással foglalkoztak, és elsősorban a nagykörúton belüli kerületekben. Most szintén a fővárosból indul az új trend, itt van ugyanis fizetőképes kereslet az albérletekre (már aki ki tudja fizetni az átlagosan 100 ezer forintos bérleti díjat), és egyre több lakást vásárolnak befektetési céllal. Utóbbiak tulajdonosai növekvő arányban bízzák lakásukat profi kezelőkre, s várható, hogy újabb vállalkozások indulnak ebben a felfutó üzletágban.
Két-három éve kezdődött 
A hazai befektetők, lakástulajdonosok részéről körülbelül 3 éve mutatkozik nagyobb nyitottság az albérletkezelésre
– mondta a 24.hu-nak Szikora Márton, az albérletkezelésben piacvezető Tower-International Kft. társtulajdonosa.
A Tower az üzletágat tizenöt éves – főként külföldiekre specializálódott – ingatlanértékesítői-, kezelői múlt után indította három éve. Jelenleg több mint 850 lakást kezelnek, a cégnél 40 fő foglalkozik dedikáltan a lakásokkal. A cég egész Budapest területén jelen van, főként a belső kerületekben, de egyre több ingatlant kezelnek Budán is. Portfóliójukban inkább több a használt és újszerű lakás, mint az újonnan épült ingatlan. Ügyfeleik először nagyrészt külföldi befektetők voltak, de mára dinamikusan növekszik a magyar lakástulajdonosok száma is, ügyfeleik nagyjából fele már magyar.
A Tower-International Kft. Váci úti irodája Fotó: towerbudapest.com
Mint Szikora elmondta, a magyarok közül egy nagyobb csoport a külföldön dolgozóké, akik vagy maguk mögött hagynak egy lakást vagy már befektetésként vették. A második csoport a vidéken élő lakástulajdonos-befektetők, akik nem szeretnének minden apró-cseprő dolog miatt Budapestre utazni. És természetesen vannak olyan budapestiek is, akiknek már nem futja az idejéből a lakás dolgait intézni, vagy rájönnek, hogy ez nem nekik való. Illetve vannak azok a befektetők, akik már több, akár 3-5 lakással is rendelkeznek, és profira akarják bízni a kezelést.
Az albérletkezelésnek létezik egy másik rétege is, az ingatlanfejlesztők köré épült lakáskezelés. Azaz az újlakások építői eladott lakásaik egy részét saját, erre szakosodott cégeiken keresztül adják bérbe. Ők arról számoltak be, hogy a tulajdonos-megbízóik általában gazdagabb, vidéken élő orvosok, ügyvédek, akik kettesével-hármasával vásárolják az új lakásokat Budapesten, többnyire gyermekeik nevére. Náluk értelemszerűen a mostanában épült, vagy épülőfélben lévő lakóparkokban találhatók elsősorban ingatlanok. Két-három ilyen nagyobb cég van, cégenként nagyjából 100-200 lakást kezelhetnek kiadásra a fővárosban.
Kiemelt kép: Thinkstock"
Hungary,2018-03-24,24.hu,https://24.hu/tudomany/2018/03/24/digitalizalna-az-agyat-rendben-de-elotte-meg-kell-oljuk/,"Digitalizálná az agyát? Rendben, de előtte meg kell öljük","Agyakról akar biztonsági mentést készíteni egy amerikai startup, hogy aztán később virtuálisan újraéleszthesse azokat. Az elképzelés szerint a tudósok akár több száz vagy ezer év múlva is be tudnák ""tölteni"" a digitalizált személyiséget.					
Éppen egy hónapja írtunk róla: a Google levédetett egy szabadalmat, amely lehetővé tenné a jövőben, hogy személyiségünket digitalizáljuk, és feltölthessük egy robotba, így akár egy rajongott celebet vagy elhunyt szeretteinket is le tudnánk tölteni egy gépbe – ezzel pedig egy Black Mirror epizód valósulna meg.
Egy hasonló, és egyben hátborzongató ötlettel állt elő nemrégiben egy amerikai cég: a Nectome egy hightech balzsamozási módszerrel lehetővé tenné, hogy a szolgáltatásukat igénybe vevők agya mikroszkopikus részletességgel megőrződjön.
Az elképzelés az, hogy a több száz vagy akár több ezer évig konzervált agyak alapján a tudósok egy napon digitális agyakat tudnak létrehozni, virtuálisan újraélesztve az egykor élt személyek elméjét, vagy legalábbis valami ahhoz hasonlót.
HALÁLI TERV
A Nectome terve tehát az agy „biztonsági mentésének” megvalósítása, amelyet egy darabig ugyan még nem fogunk tudni olvasni, de idővel erre is sor kerülhet, állítja Robert McIntyre, a cég alapítója.
Az egészben azonban van egy aprócska bökkenő: ahhoz, hogy a módszer működjön, friss agyakra van szükség. Éppen ezért a cég munkatársai azt tervezik, hogy végső stádiumú betegek lesznek az eljárás elsődleges célpontjai, akik esetében a nyaki artériákon keresztül még életükben megkezdenék az agy tartósításához szüksége kémiai anyagok adagolását.
Ez persze azzal is jár, hogy a módszert csak olyan helyeken lehet majd alkalmazni, ahol engedélyezett az eutanázia, a procedúra ugyanis „100 százalékosan halálos”, mondta el McIntyre az MIT Technology Review-nak.
Az elme digitális megőrzésének ötletében persze nem sok új van a scifi-rajongók számára, a Nectome azonban egy kicsit már jelenleg is több egy képtelen álmokat hajszoló, őrült kezdeményezésnél. A cég eddig majdnem egymillió dollár állami támogatást kapott, és szorosan együttműködik Edward Boydennel, az MIT és a világ egyik vezető idegkutatójával. 
Új agybalzsamozási módszerük ráadásul épp most nyert el egy 80 ezer dolláros tudományos díjat is. A kitüntetést azzal érdemelték ki a Nectome kutatói, hogy úgy sikerült konzerválniuk egy malac agyát, hogy annak minden egyes idegi kapcsolódása vizsgálható elektronmikroszkóppal.
Agybalzsamozási technikájukkal sikerült konzerválni egy malac agyát Forrás: BPF
Ettől függetlenül persze egyáltalán nem biztos, hogy megvalósítható, amit terveznek, többek közt azért sem, mert egyelőre semmi bizonyíték nem támasztja alá, hogy az emlékek a halott szövetekben is jelen vannak, és kinyerhetők onnan.
ÉRDEKLŐDŐBŐL NINCS HIÁNY
Igény azonban a jelek szerint ennek ellenére is van a szolgáltatásra. A Nectome vezetősége a Tesla példáját követve először is felmérte a piaci igényeket: nyitottak egy várólistát, amelyre 10 ezer dollárért lehet feliratkozni. Az összeget pedig rögtön visszatérítik, ha valaki meggondolja magát, vagy ha végül semmi sem lesz a tervekből.
A várólistára eddig 25-en iratkoztak fel, köztük a világ egyik legnagyobb befektető cége, az Y Combinator inkubátorprogramjának egyik alapítója, Sam Altman is. A cég évente kétszer indítja el a programot, amelynek során a legígéretesebb startupok három hónapra a Szilícium-völgybe költözhetnek, ahol minden támogatást megkapnak a sikerhez.
A programot egy „demónap” zárja, amelynek keretében a startupok befektetőknek mutathatják be eredményeiket és céljaikat. A programon átmenő vállalkozásoknak, amennyiben van mit felmutatniuk, óriási lendületet adhat ez a pár hónap. Hogy csak pár példát említsünk, ebből az inkubátorból indult világhódítani a Dropbox és az Airbnb is.
A programba a Nectome is bejutott, és az egyik alapító figyelmét is sikerült felkelteniük. A 32 éves Altman nagyon bizakodó a tervekkel kapcsolatban, szerinte még a saját életében lehetségessé válhat az elme digitalizálása és felhőbe való feltöltése.
TARTÓSÍTÁS AGYAKNAK
Agyak tartósítására már korábban is vállalkoztak páran, annak reményében, hogy később ezekkel lehet kezdeni valamit, például új testet kaphatnak és újjáéledhetnek a szervek. Egy arizonai cég raktárában például több mint 150 testet, illetve fejet tartanak folyékony nitrogénben. 
Azzal kapcsolatban azonban komoly szakmai viták vannak, hogy a hasonló fagyasztásos módszerek során mennyire károsodik az idegszövet, és mennyire marad működőképes.
McIntyre éppen ezért más úton indult el. Néhány éve kezdett közösen dolgozni Greg Fahy kriobiológussal, és közösen kiötlöttek egy metódust, amely ötvözi a balzsamozás és a fagyasztás előnyeit.
A technika a jelek szerint tényleg működik, hiszen általa nanométeres részletességgel konzerválható az agy, így az idegsejtek közti kapcsolatok hálója, vagyis a konnektom is feltérképezhető. És több neurológus szerint pontosan ez a térkép rejti az emberi tudatot, vagyis ebben kódolódik, hogy kik is vagyunk.
Az emberi konnektom részlete Forrás: Wikimedia Commons/Thomas Schultz
McIntyre és társai megközelítésében újnak számít, hogy a konzervált agyakat senki sem akarja ténylegesen újjáéleszteni. A cél mindössze annyi, hogy kinyerjék az idegsejtek kapcsolódásaiban, vagyis a szinaptikus hálózatban kódolt információkat, és ezekből egy új, digitális modellt, egy virtuális agymásolatot hozzanak létre.
ESÉLY A FOLYTATÁSRA
Ami azért annyira nem lesz egyszerű feladat, mint aminek első hallásra tűnik. A konnektom hihetetlenül összetett: egyetlen idegsejt akár 8000 másikhoz is kapcsolódhat, és a teljes agy több millió sejtet tartalmaz. Jelenleg az egéragy egyetlen négyzetmilliméterének szinaptikus szintű megjelenítése is a technikai lehetőségeink határait feszegeti.
Száz év múlva azonban lehetséges, hogy már más lesz a helyzet, és bizonyára sokan vannak, akik – ha már egyszer meg kell halniuk –, inkább az eutanázia ezen formáját választanák, minthogy esélyt se adjanak maguknak az esetleges „folytatásra”.
Idegsejtek Forrás: Pixabay
A másik probléma, hogy semmi garancia nincs arra, hogy a módszer működni fog, vagyis a konnektom mikroszkopikus képéből egy napon tényleg visszanyerhető lesz valami a személyiségből. Jelenleg azt sem tudjuk meghatározni, hogy mi a tudat, azt pedig végképp nem tudjuk, hogy mi tárolja azt. A konnektom? Vagy a működő agy minden egyes molekulája kell hozzá? 
A fonálféreg picinyke agyának több mint tíz évvel ezelőtt minden egyes idegkapcsolatát feltérképezték, de eddig még ennek ismeretében sem sikerült megfejteni, hogyan gondolkodnak az állatok, vagy hogy hogyan lehetne szinaptikus hálózatuk alapján bármit is rekonstruálni elméjük működéséből.
ASSZISZTÁLT ÖNGYILKOSSÁG
A koncepció kapcsán ráadásul a megvalósíthatóság mellett súlyos etikai kérdések is felmerülnek. Hiszen a terveket és a várólistás kezdeményezést úgy is lehet értelmezni, hogy a Nectome gyakorlatilag asszisztált öngyilkosságra biztatja ügyfeleit.
Mások úgy vélik, hogy amíg a Nectome világosan kommunikálja, hogy mit tud és mit nem tud nyújtani a szolgáltatását igénybe vevők számára, addig etikailag is elfogadható a projekt.
Annyi pedig bizonyos, hogy a cég által kidolgozott szövettartósítási eljárásnak komoly praktikus haszna lehet a jelen kutatásaiban, a konnektom digitalizálására tett próbálkozások pedig idővel sokkal közelebb vihetnek az emberi agy működésének megfejtéséhez.
Kiemelt kép: Pixabay"
Hungary,2018-03-17,24.hu,https://24.hu/belfold/2018/03/17/az-en-penzemen-ne-ragasszak-tele-az-orszagot-gyulolkodo-plakatokkal/,„Az én pénzemen ne ragasszák tele az országot gyűlölködő plakátokkal”,"Szavíra Marokkó déli részén található halászváros, a turisták kedvelt üdülőhelye. Itt télen is kellemes, húsz fok körüli a hőmérséklet, a lemenő nap lágy fényében sirályok köröznek, gőzölög a mentatea az asztalon. Épp így ült itt egy évvel ezelőtt Kiss Eszter egy kávézó teraszán, amikor szöget ütött fejében a gondolat: tudna itt élni. Nem sokkal később összecsomagolta az életét és Marokkóba költözött.
Országváltás tinédzserként
A most 44 éves Eszter nem ragaszkodik sem helyhez, sem személyekhez, ő egy igazi magányos farkas, aki akkor érzi jól magát, ha egyedül lehet. Már tizennégyévesen otthagyta a szülői házat és szülővárosát, Győrt, hogy Budapesten az Anna Frank gimnázium kollégiumi tanulója legyen, egy évvel később pedig ösztöndíjasként Izraelben kezdte meg a középiskola második évét. Egy bentlakásos iskolába került, amely a helyi, rossz szociális körülmények között élő, és sok esetben viselkedészavaros gyerekek gyűjtőhelye volt.
Mintha Ózdra kerültem volna. A bátyám, aki szintén velem jött, azzal a lendülettel fordult is vissza. Én nem vagyok az a feladós típus, maradtam. Odahaza túl nagy volt a kontroll, ott viszont észrevétlen tudtam maradni a több ezer gyerek között.
Héber, nemzetközileg elismert érettségijét azonban Magyarországon nem fogadták el, ezért a főiskolát is Izraelben végezte. „Nem érdekelt különösebben a tanulás, de volt rajtam egy nyomás, hogy diplomát kell szereznem. Megkerestem a leglazább, és persze legolcsóbb főiskolát. Merthogy Izraelben egyébként minden baromi drága, az oktatás is.” Az ösztöndíja nem volt elég az életre, ezért suli mellett pincérkedett, illetve egy fogyatékos kislány magántanára lett. Mint meséli, szerette az országot és az ott élő embereket, tökéletesen megtanult héberül is, de nem érezte azt, hogy maradnia kellene, ezért miután marketingszakon lediplomázott, hét év után hazatért.
„Izrael hangos ország, mindenki ordítva kommunikál. Ehhez képest Magyarország nagyon csendes helynek tűnt, amikor hazaérkeztem. Open officeban kezdtem dolgozni, ahol nyolcvan ember ült egy teremben. Azóta sokat halkultam.” 
Marokkótól először sokkot kapott
„Arra való, hogy befizesd a csekkeket” – foglalja össze röviden Eszter, hogy mi a véleménye a munkáról. Bár mint mondja, az egész túlszabályozott banki világ olyan távol áll tőle, mint Makó Jeruzsálemtől, mégis igen szép karriert futott be, évekig, sőt évtizedekig beszippantotta a bankszektor és a pénzügyi szféra. „A munkát akkor szerettem, ha voltak körülöttem értelmes, kedves kollégák, akikkel gyorsabban telt az idő. Viszont sokáig nem váltottam, mert volt bennem egy egzisztenciális szorongás. Világ életemben a saját lábamon álltam, akkor is, ha párkapcsolatban éltem. Számomra elképzelhetetlen volt, hogy mástól függjek.”
Naplemente az óceánparton Szavirában(Fotó: Iliás-Nagy Katalin)
Utoljára egy pénzügyi központnak volt az elemzője, többek között dolgoztak Szaúd-Arábiának is. „A szaúdi monetáris tanács kitalálta, hogy megpróbálja rávenni a lakosságot, hogy készpénz helyett inkább kártyával fizessenek, ehhez viszont fejleszteniük kellett az informatikai hálózatukat, hogy az ATM-ek és a bankok között összefussanak a szálak. Az én feladatom volt összerakni ennek a pénzügyi részét, hogy a projekt az elejétől a végéig mennyibe fog kerülni.”
Eszter ezekkel a munkákkal bőven az átlag felett keresett, mégsem érzi lemondásnak, hogy otthagyta az egészet, és ma már az otthoni minimálbérnél kevesebb összegből éldegél Marokkóban.
„Először két évvel ezelőtt, az egyik barátnőmmel jöttünk egy kéthetes nyaralásra. Mindkettőnknek ez volt az első alkalom az afrikai kontinensen. Olyan sokkot kaptunk, hogy egy napig nem tudtunk megszólalni. Marrákesben bolyongtunk a bőröndjeinkkel, nem találtuk a szállásunkat, vadidegen emberek kalauzoltak minket egyre kihaltabb és szűkebb sikátorokon át. A szállásunk persze a legolcsóbb volt, szó szerint a vécé felett volt a zuhanyrózsa.” Az első sokk hamar elmúlt, Eszter pedig beleszeretett az országba, a következő két évben hatszor tért vissza egyedül. Az egyik ilyen alkalom döntő jelentőségű volt. 
„Ültem az egyik kávézó teraszán itt Szavírában, ittam a mentateám, néztem a naplementét, és arra gondoltam, hogy tudnék itt élni.” Számolni kezdett, kalkulált, spórolt, kiadta a pesti lakását, és megtakarított egy akkora összeget, hogyha minden kötél szakad és haza kell térnie, akkor is legyen vésztartaléka néhány hónapra. Tavaly novemberben költözött.
„Itt én vagyok a Gina Lollobrigida”
Az újrakezdés elég kalandosra sikeredett. Még otthon, airbnb-n keresett szállást, a legolcsóbbak hirdetőire ráírt, így ismerte meg későbbi főbérlőjét, Fatimát. „Eleinte kicsit tartottam tőle, mert láttam a fotón, hogy ő is ilyen kendős lány. Nem tudtam, hogy mennyire lesz elfogadó az én európai életmódommal szemben. Aztán amikor először személyesen is találkoztunk, egy órát beszélgettünk pasikról, munkáról, életről, úgy, hogy közben a lakásbérlés még szóba sem jött. Hihetetlenül liberális, európai szinten is megállná a helyét.”
Fotó: Iliás-Nagy Katalin
Csakhogy amikor Eszter végül megérkezett Szavírába, Fatima felszívódott, neki pedig csak egy hétre volt ideiglenes szállása. „Teltek a napok, Fatima pedig sehol. Kérdeztem a férfit, akinél laktam, hogy mitévő legyek. Mondta, hogy szépen fogom magam, lemegyek az utcára és mindenkit megkérdezek, hogy nem tudnak-e kiadó lakást. Itt, ha valamit el akarsz intézni, így működik. Úgyhogy beültem kávézókba, lementem a beachre, leszólítottam az embereket. Megfelelő lakást végül nem találtam, viszont így lettek a kis helyi cimbijeim. Aztán Fatima is előkerült, kiderült, hogy csak elutazott néhány napra.” Fatima személyében Eszter igazi mentorra is akadt, azóta is ő segít neki eligazodni a helyi szabályokban, szokásokban, és ami nagyon fontos: az árakban is. Itt ugyanis az európai ember, ha nincs képben, vagy nem tud jól alkudni, akkor igazi kincsesbánya a helyiek szemében.
Eszter a kiadott pesti lakásának árából él jelenleg, szigorúan tartja a havi 3500 dirhamot (ez 98 ezer forint körül van), amiből kétezer megy a lakbérre, a maradékból pedig fedezi az egyéb kiadásait. Igaz, így elég minimál életszínvonalon él, de nem bánja. Ahhoz hogy többet költhessen, dolgoznia kellene, a munka viszont egyelőre egyáltalán nem hiányzik neki. 
„Sosem voltam az a típus, akinek muszáj mindig valamit csinálnia, különben feleslegesnek érzi az életét. Ha jó idő van, mosok, teregetek, elmegyek vásárolni. Ha esik az eső, otthon maradok, takarítok, olvasok.” Vagy éppen tipikus marokkói vacsorát, tagine-t készítenek a párjával, esetleg szörföznek. Néhány hét után ugyanis a szerelem is rátalált egy helyi fiú személyében. Persze, nem volt nehéz dolga.
A fehér bőrömmel, kék szememmel, szőke hajammal és a nagy fenekemmel itt én vagyok a Gina Lollobrigida. Imádnak a helyiek, én meg imádom őket. Itt a vékony lányoknak komoly gondot jelent elkelni.
Eszter szerint ebben annak is fontos szerepe van, hogy itt nincsenek teleragasztgatva az utcák félmeztelen modellek plakátjaival, így nem állítanak hamis ideálképet sem a nők, sem a férfiak elé.
Ez olyan, mint a holokauszt
Eszter szerint Marokkóban elég lazán kezelik a vallást, sokan nem tartják a Ramadánt, sőt, ő olyat is ismer, aki Allahban sem hisz. Persze ezt itt nem nagyon hirdetik az emberek, mint ahogy azt sem, hogy lazításképpen a helyiek is legurítanak néha egy-két sört (csak más ne lássa), a fiatalok pedig épp úgy rázzák esténként a diszkóban, mint európai társaik. A nők egyre tudatosabbak, már nem akarnak gyerekgyárként funkcionálni, igaz, a férfiak családfenntartó szerepe a mai napig nem kérdés. A fiútestvérek simán megszabják a lányoknak, hogy milyen ruhában mehetnek el otthonról. A lányok pedig titokban átöltöznek.
Szavíra Fotó: Iliás-Nagy Katalin
„Nekem itt turistaként egyébként is „mindent” szabad. Nem fognak rám szólni, ha nekiállok megenni a szendvicsemet egy kávézóban, és nem fognak megszólni azért, mert nem hordok kendőt. Egyébként sok helyi lány sem hord kendőt, sokan pedig mindenféle külső kényszer nélkül, saját akaratukból hordják.”
Eszter szerint baromság, hogy a muszlimok téríteni akarnának, mint ahogy az is, hogy minden muszlim erőszaktevő vagy terrorista.
Akkor sem kellene felvennem a muszlim vallást, ha férjhez mennék egy helyiez, nemhogy akkor, ha ők jönnek Európába. Az erőszak pedig nem valláshoz köthető. A primitívség (EQ teljes hiánya), mindenhol agresszióba torkollik. Az egyik marokkói ismerősöm azt mondta, a terrorizmust itt az egyik legszigorúbban büntetik. Ha elkapnak, hogy valamilyen terrorcselekmény előkészítésében veszel részt, akkor bezárnak egy cellába, és amíg élsz, ott ülsz, senki nem látogathat. Állítólag minden mecsetben van egy ember, aki a hívőket figyeli. Ha valaki ott van minden imán percre pontosan, akkor az már gyanús. Ha azt sejtik, hogy radikalizálódsz, figyelni kezdenek. 
Esztert kifejezetten dühíti az a kampány, ami ma otthon a muszlimgyűlöletre épít. Megvallja, ez elég vastagon benne volt a döntésében, hogy elköltözik az országból.
„Nem akarok otthon többet adót fizetni. Az én pénzemből ne építsenek több stadiont, és ne ragasszák tele az országot gyűlölködő plakátokkal.” Mint mondja, ő pontosan tudja, milyen érzés egy otthon nem igazán kedvelt kisebbséghez tartozni. A nagymamája egyedül élte túl a holokausztot a családból.
„Amikor a nagymamám először hallotta Csurkát beszélni, rettegni kezdett. És azóta sokat durvult a helyzet. Én érzem a menekültválság és a holokauszt között a párhuzamot. Pont ugyanúgy dehumanizálják a muszlimokat, mint anno a zsidókat. Ez pedig oda vezethet, hogy ők megdögölhetnek az út szélén, vagy őket akár meg is lehet ölni, mert kevesebbet érnek.”
Itt viszont senkit nem érdekel, hogy honnan jött, mi a vallása, vagy, hogy milyen kisebbséghez tartozik, azzal, hogy ide költözött, a „kis cimbijei” számára ő már egy közülük, igazi szavírai. Ezt szereti leginkább Marokkóban.
Nem csoda, ha a fiatalok Európába vágynak. Őket is dühíti a szegénység, és mondják is sokszor, hogy itt minden szar. Nem hiszik el nekem, hogy hiába könnyebb az EU-ban anyagilag, érzelmileg mégis sokkal sivárabb. Itt elképzelhetetlen, hogy ha az egyiknek van, a másiknak ne adjon. Olyan nincsen, hogy egy marokkói ne osztaná meg veled mindenét. És nem számolgatják, hogy én mennyit adtam és a másik mennyit adott. El sem indul a fejükben ez a gondolat. Itt közösen, kézzel esznek egy tányérból, a kenyeret is apró darabokra tépik és elosztják egymás közt. Azt hiszem ez mindig is így volt: a gazdagok mindenüket féltik, a szegények mindenüket megosztják.
Eszter tud itt élő magyarokról, de nem tartja velük a kapcsolatot, hiszen pont azért jött ide, hogy egy másik kultúrát megismerjen, helyi barátai legyenek, szeretné a nyelvet is megtanulni. Jelen pillanatban úgy tervezi, hogy végleg itt marad. „Az otthon töltött utolsó években már mindennel meg voltam békélve, mert leginkább magammal békültem meg. Szerettem a pesti lakásom, a Kertem nevű helyen sörözni, és sokat jártam színházba.” De aztán az is kiderül, hogy igazán csak egy dolog hiányzik neki otthonról, ami itt nincs meg, és amit mindig az idelátogató barátaival kell hozatnia. A szőke hajfesték. Ugyanis a kedvenc árnyalatát itt nem ismerik.
Kiemelt kép: Iliás-Nagy Katalin"
Hungary,2017-11-14,24.hu,https://24.hu/kozelet/2017/11/14/airbnb-tulajdonosokat-es-lakaskeresoket-vernek-at-csalok-budapesten/,Airbnb tulajdonosokat és lakáskeresőket vernek át csalók Budapesten,"Újkori ingatlanos csalókról ír a 444, akik lelopják a képeket az Airbnb-ről, meghirdetik a lakást, aztán lelépnek a foglalóval.
A lap Erika esetéről számol be, aki október elsején meglátta álmai hirdetését az ingatlan.com-on: Andrássy út és Nagymező utca sarka, 71 négyzetméter, emelet, felújítva, 28 millióért. Ezen a környéken, egyébként az átlag négyzetméterár 1 millió forint.
Erika nagy nehezen elérte az „eladót”, aki azt mondta neki, hogy csak két hét múlva nézheti meg a lakást, így is majdnem letette a foglalót, de érezte, hogy valami nem stimmel.
Nyomozni kezdett, hamar utolérte a valódi tulajt, akinek fogalma se volt arról, hogy lakását árulják.
Erika közben megkapta a letéti szerződést, „eladóék” pedig már egy pesti bankban várták volna, hogy aláírhassák a dokumentumokat, és átvegyék a közel 3 milliós foglalót. Erika ekkor persze már tudta, hogy ez egy ordas nagy átverés, ahogy arra is hamar rájött, hogy nem ő az egyetlen kiszemelt.
Egy másik, 108 négyzetméteres felújított emeleti lakást az Opera mellett az Andrássyn 26 millióért „árultak” a csalók az ingatlan.com-on. A tulajdonos hamar rájött, mi is történik, mert állandóan keresték, hogy valóban eladó-e a lakás. A tulaj itt végül nem adta ki a lakást, így a csalók nem tudták itt fogadni a vevőket, és nem tudták tőlük elkérni az „előleget”."
Hungary,2018-02-26,24.hu,https://24.hu/media/2018/02/26/tavozik-az-amerikai-axel-springer-elnoke/,Távozik az amerikai Axel Springer elnöke,"Saját kérésére távozik Jens Müffelmann, az amerikai Axel Springer elnöke és az Axel Springer Digital Ventures vezérigazgatója a médiavállalatoktól – derül ki a vállalat hétfői sajtóközleményéből.
Az 51 éves szakember február végével távozik a cég éléről, és a jövőben a kockázati tőke szektorban folytatja tevékenységét az Egyesült Államokban.
A távozás miatt az USA Axel Springernél az amerikai termékportfólióért a jövőben Jan Bayer, a hírterület eddigi elnöke és az Axel Springer igazgatótanácsának tagja felel majd. Az Axel Springer Digital Ventures cég irányítását Andreas Wiele veszi át, aki ugyancsak tagja az Axel Springer igazgatótanácsának, emellett elnöke az apróhirdetési, marketing és a média igazgatóságának.
A távozó Jens Müffelmann egyébként idén júniusig még tanácsadóként segíti az Axel Springert, mely a közleményében méltatja Müffelmannt, akinek fontos szerepe volt az Axel Springer digitális portfóliójának fejlesztésében, illetve a cég digitális sikereiben. Legnagyobb eredményei közül külön is kiemelték, hogy neki köszönhetően tudott sikeresen belépni az amerikai piacra az Axel Springer.
Az Axel Springer az egyik legnagyobb európai médiavállalat. A cég több mint 40 országban – köztük Magyarországon – van jelen és mintegy 15 ezer főt foglalkoztat. A cég 2016-ban létesített irodát New York Cityben, a „digitális újságírás központjában”. Az Axel Springer amerikai portfóliójába tartozik például a Business Insider és az eMarketer, a Retale és Livingly Media, de tulajdonrésszel rendelkezik a Thrillist, a NowThis, az Airbnb, a Jaunt, a Mic és az Ozy digitális cégekben is, valamint különböző befektetési alapokban is van részesedésük.
Kiemelt kép: Jens Müffelmann, az USA Axel Springer elnöke, az Axel Springer Digital Ventures vezérigazgatója. Fotó: Axel Springer"
Hungary,2018-02-12,24.hu,https://24.hu/belfold/2018/02/12/mindenben-egyetertenek-csak-abban-nem-hogy-ki-lepjen-vissza/,"Mindenben egyetértenek, csak abban nem, hogy ki lépjen vissza","A többség ereje címmel rendezett vitaestet a Közös Ország Mozgalom (KOM) a budapesti első választókerület ellenzéki jelöltjeinek. A mozgalom azt próbálja elérni, hogy csak egyetlen ellenzéki jelölt induljon el a kormánypárttal szemben az áprilisi választáson. Ennek elég nagy jelentősége lenne, mert az összes felmérés azt mutatja, hogy az ellenzék sokkal esélyesebb lenne a Fidesszel szemben, ha nem osztódnának az ellenzéki szavazatok 5-6 felé.
De valahogy csak el kellene dönteni azt, hogy ki éljen az összellenzéki szavazatok legalább elvi lehetőségével. Főleg, hogy a KOM vitaestjéből valódi képviselőjelölti vita nem lehetett, hiszen Hollik István, a Fidesz-KDNP jelöltje nem vett részt rajta.
Ezek a viták úgy történnek, hogy először minden jelölt bemutatkozhat. Losonczy Pál, a Jobbik jelöltje ezt egy Szeszélyes Évszakok-szerű jelenetre használta fel, amelyben két atombomba-erősségű poént sütött el a korrupcióról. Az első az volt, hogy
Nem csak a feje, hanem a veje is bűzlik a halnak.
A második, hogy
A korrupció az ország Mészárosa.
Fotó: Fülöp Dániel Mátyás / 24.hu
Losonczy után V. Naszályi Márta, az MSZP-Párbeszéd jelöltje következett. (Aktuális jelöltje, mert ebben a kerületben volt már MSZP-s jelölt Kovács Alex is, de a liberális Bősz Anett jelöltségét is lebegtették, ő végül listás helyet kapott a szocialistáktól Fodor Gábor helyett.) Őt követte az LMP-s Csárdi Antal és Juhász Péter, az Együtt elnöke – a Republikon Intézet szerint ők ketten a legesélyesebb ellenzéki indulók. És ott van még Fekete-Győr András, a Momentum legismertebb politikusa, elnöke is.
Ez volt az első olyan alkalom, hogy Juhász Péter megjelent a nyilvánosság előtt azóta, hogy kormánypárti lapok azzal vádolták meg, hogy bántalmazta a volt feleségét. Erről itt olvashat részletesebben, a vita szempontjából ez azért fontos, mert Fekete-Győr András azzal kezdte a beszédét, hogy kiállt Juhász mellett és közölte, hogy sajnálja az ellene zajló nemtelen támadásokat. 
Csárdi Antal nagyjából ugyanarról beszélt, amiről az interjúnkban is: megélhetési, lakhatási problémákról. Juhász Péter természetesen a korrupcióról, ahogy Losonczy Pál is, aki egy pillanatra sem engedett a gegtempóból és azt mondta, az V. kerületben nem ingatlangazdálkodás, hanem ingatlangarázdálkodás folyik. V. Naszályi Márta ugyanerről, Fekete-Győr András pedig a Déli pályaudvarról, az ingatlanmutyikról és szintén a körzetben kulcskérdésnek számító lakhatásról. A Momentum elnöke konkrétan lakatlansági adót javasolt a ki nem adott lakásokra, hogy ettől lejjebb menjenek az ingatlanárak. Juhász Péter az Airbnb betiltását adná a lakóközösségek kezébe, aminek egyértelmű lenne a kimenetele: mindenhol be lenne tiltva.
Fotó: Fülöp Dániel Mátyás / 24.hu
Csárdi pedig Juhászhoz hasonlóan bérlakásokat építene. Hogy azokat hova építenék az V. kerületben, vagy a Budai Várban, egyikük szavaiból sem derült ki. Az LMP politikusa szerint albérlettörvényre van szükség, ami a piac kifehérítésére szolgálna. Fekete-Győr András azt javasolta, hogy legyen a cafeteria is felhasználható lakbérre, de Csárdi Antal közölte vele, hogy már felhasználható, csak a részletszabályok vannak rosszul meghúzva, mert feltétel, hogy 40 kilométerre lakjon a felhasználó a munkahelyétől.
Losonczy Pál szociális alapon nyilvánítaná bérlakásokká a kiadatlan lakásokat a kerületben, amiből szerinte csak az V. kerületben 350 darab van. V. Naszályi Márta alapjoggá tenné a lakhatást, valamint szintén bérlakásokat építene.
Romkocsmák, Budai Vár
A belvárosi turizmusról Fekete-Győr András elmondta, hogy a Vámház körúton lakik, és magyarul beszélő embert alig hall, de ezt a megnövekedett turizmust ki kell használni. Szerinte a baj az, hogy sok sokat bulizó és ivó turista jön a kerületbe, és baj az is, hogy a kerületben nincsenek idősebbeknek kitalált minőségi, elegánsabb szórakozási lehetőségek. Ebben egyébként kialakult az első jelentős Jobbik-Momentum tandem, mert Losonczy ezzel tökéletesen egyetértett: a romkocsmák szerinte kerüljenek a város külső részeire, és itt legyenek elegánsabb helyek. 
Juhász Péter ehhez képest azt mondta, az ideiglenes migránsok elől is lebontanák a kerítéseket, hogy minél többen jöjjenek ide bulizni.
V. Naszályi Márta szerint mindegy, mi lesz, a piacot el fogja foglalni a Nemzeti Turizmus Zrt., ahogy az a dohányboltokkal is történt. Csárdi Antal szerint létre kell hozni a kétszintű rendőrséget a közbiztonság és a köztisztaság helyreállításáért, de Magyarországon egyébként ez most is működik.
Fotó: Fülöp Dániel Mátyás / 24.hu
A következő vitakérdés a Budai Vár volt, és itt ismét előjött az, hogy a jelöltek igazából nem gondolnak különböző dolgokat a körzetükről, amit pont az mutat meg, hogy Fekete-Győr András szóról szóra ugyanazt mondta el, mint Juhász Péter. Nem kell a várba költöznie a kormánynak, van már kormányzati negyed, és amúgy sem tudnának közlekedni a lakók. A jelöltek egymás gondolatait folytatták, szinte megakadás nélkül.
A dugódíj témájáért viszont ember nem lelkesedett még annyira, mint V. Naszályi Márta. A volt BKK-vezér Vitézy Dávid mellett ketten is kiálltak az este során, először Fekete-Győr András, aztán Juhász Péter. Később Fekete-Győr András azt is megjegyezte, hogy neki tetszett, amit V. Naszályi mondott a dugódíjról. Azért valószínűleg nem rá fog szavazni.
Fotó: Fülöp Dániel Mátyás / 24.hu
És itt ismét kiderült, hogy mennyire nehéz olyan vitát rendezni, ahol minden résztvevő egyetért a másikkal, de valakinek mégis meg kellene nyernie a vitát. Gulyás Mártonnak szinte erőszakkal kellett rávennie a résztvevőket, hogy használják ki az időkeretüket a vitában.
Összefogás
Az egyetlen valódi vita abból lett, hogy ki akar összefogni, és ki nem. Csárdi Antal például nem, mert szerinte összefogás után kormányozni is kellene, ami nem fog menni. Juhász Péter szerint viszont van esélye a kormányváltásnak (a bekiabálások szerint a kétharmadnak is).
Ekkor kisebb felzúdulás támadt, mert a bekiabálók szerint Baranyi Krisztina, az Együtt képviselője, akire Juhász rendszeresen hivatkozik mint jó jelöltre, lakást kapott a IX. kerületben. Majd Losonczy Pál elkezdte támadni Juhász Pétert azzal, hogy ő nem volt ott, amikor Losonczy és LMP-s képviselőtársa rengeteg korrupciógyanús ingatlaneladást állított meg. 
V. Naszályi Márta szerint együtt kell működni, ami nem meglepő egy párbeszédes politikustól, hiszen mégiscsak egy százalékon álló és az MSZP-vel együtt induló pártról van szó. Viszont ez volt Fekete-Győr András egyetlen erős pillanata is a vita alatt, mert közölte, hogy nem azért van a Momentumban, hogy MSZP-s és DK-s jelöltek javára visszalépjen.
Fotó: Fülöp Dániel Mátyás / 24.hu
A vita szempontjából kevéssé volt átgondolt, hogy az összefogásról szóló blokkra kevesebb időt szántak, mint arra, hogy mit gondolnak a jelöltek a Budai Várról (ugyanazt).
Főleg, hogy itt olyan mondatok repkedtek, mint amikor a jobbikos Losonczy Pál közölte, hogy
Amíg a vezetőség nem mondja nekem azt, hogy visszaléphetek, nem fogok visszalépni.
Sőt, Losonczy szólt rá Juhász Péterre is, aki állandóan Fekete-Győr András szavába vágott. Mondjuk ekkorra már a közönség is rendesen fellelkesült, szinte minden olyan megszólalásnál elkezdett valaki kiabálni, amit nem Juhász mondott el, vagy ami nem az összefogás támogatásáról szólt.
A Közös Ország Mozgalom vitaestje sok dologra nem volt jó azon kívül, hogy kiderült, a jelöltek a legtöbb dologról ugyanazt gondolják. Amiről nem, az pont a legfontosabb a választás előtt: hogy ki induljon el és ki lépjen vissza. Arra persze előre számítani lehetett, hogy ez lesz, ebben a kerületben a legnagyobb az országban az egy főre eső egók aránya, azért itt tényleg csak akkor derülhet ki, ki indul el, ha márciusban megvannak a közvélemény-kutatások eredményei. De lehet, hogy még akkor sem."
Hungary,2018-02-07,24.hu,https://24.hu/szorakozas/2018/02/07/igy-lett-40-eves-korara-tech-millomos-ashton-kutcher/,Így lett 40 éves korára techmillomos Ashton Kutcher,"1978. február 7-én született, vagyis már 40 éves a pályáját modellként kezdő, majd színészként folytató Ashton Kutcher, aki most leginkább befektetőként keresi a milliókat. Az elmúlt negyven évbe elég sokmindent sűrített bele – egy kis büntetett előééletet, meg pár hollywoodi jónőt, és közben még mindig úgy néz ki, mint egy huszonéves egyetemista. Születésnapja alkalmából összeszedtünk pár olyan dolgot, amit nem feltétlenül tudsz róla. 
A keresztneve valójában Christopher, az Ashton csak a második neve.
Apai ágról cseh, anyai ágról pedig cseh és német származású.
Van egy ikertestvére, aki születése óta cerebrális parézisben szenved.
Középiskolás korában betört az iskolájába, hogy pénzt lopjon, amiért három év próbaidőre és 180 órányi közmunkára ítélték.
A post shared by Ashton Kutcher (@aplusk) on May 9, 2017 at 6:00am PDT
Az Iowai Egyetem vegyészmérnök szakára járt, szeretett volna ugyanis megoldást találni testvére betegségére.
Iskola mellett azzal keresett pénzt, hogy a gabonagyártó General Millsnél padlót sepert, illetve néha a vért is adott, amiért szintén pénzt kapott.
Egyetem alatt egy kocsmában találta meg őt egy ügynök azzal, hogy modellkednie kéne. Miután megnyert egy modellversenyt, otthagyta az iskolát, New Yorkba költözött és nem sokkal később már a Calvin Klein egyik arca volt.
Ekkor kezdte el az Ashton nevet használni, addig mindenki Chrisnek hívta.
1998-ban költözött Los Angelesbe, hogy színészként is kipróbálja magát, és azonnal megkapta Kelso szerepét az Azok a 70-es évek című sorozatban.
A post shared by Ashton Kutcher (@aplusk) on Sep 11, 2017 at 8:10am PDT
A sorozatnak köszönhetően sorra találták őt be nagyobb filmszerepekkel, főleg olyan bénácska vígjátékokban, mint a Hé haver, hol a kocsim?, a Tucatjával olcsóbb, A csajom apja ideges, vagy a Szakítópróba.
2004-ben A csajom apja ideges, illetve a Tucatjával olcsóbb című filmek miatt jelölték a legrosszabb színésznek járó Aranymálnára, de szerencsére Ben Affleck rosszabb volt nála a Daredevilben.
Ashton Kutcher volt az első pasi, akivel Mila Kunis csókolózott, méghozzá az Azok a 70-es évek című sorozatban.
Jason Goldberggel együtt találták ki a Punk’d című, celebeket átverő show-t az MTV-re.
Mindkét lábfején két-két lábujj össze van nőve.
2009-ben ő volt az első olyan Twitter-felhasználó, aki elérte az egymillió követőt.
Van egy saját étterme Los Angelesben, aminek Dolce a neve, de több étteremben is van érdekeltsége Los Angelesben és New Yorkban egyaránt.
Hollywood leghíresebb nőivel járt – January Jones-szal 1998 és 2001 között, Brittany Murphy-vel 2003-ig, aztán feleségül vette a nála 15 évvel idősebb Demi Moore-t akivel egészen 2011-ig bírták együtt, a válást pedig 2013-ban mondták ki. Jelenlegi feleségével, Mila Kunisszal még 2012-ben jöttek össze, azóta két gyerekük született.
🌙
A post shared by  Mila Kunis (@kunismilax) on Dec 3, 2016 at 1:08pm PST
Mila Kunist 2015-ben vette feleségül az egyik Kabbalah központban, az esküvőn pedig Kutcher exének, Demi Moore-nak az exférje, Bruce Willis is ott volt.
Nem csak Kabbalah-hívő, de az izraeli harcművészetben, a Krav magában is otthon van.
Gyakorlatilag leváltotta Charlie Sheent a Két pasi meg egy kicsi-ben, az első epizódot pedig amiben szerepelt, több mint 28 millióan látták, amivel a sorozat rekordot döntött.
Nem sokon múlt, hogy Christian Bale helyett ő legyen Batman a Batman: Kezdődik!-ben.
2012 áprilisában befizetett a Virgin Calactic űrutazására, de hogy mikor jut ki az űrbe, az egyelőre kérdéses.
Azok után, hogy 2003-ban és 2004-ben még a legrosszabb színész volt, 2013-ban már a legjobban fizetett lett.
Több sikeres startup-ba is befektetett saját vállalatával, az A-Grade-del, olyanokba, mint a Skype, a Foursquare, az Airbnb, vagy a Fab.com, de van némi érdekeltsége az Uberben is.
A post shared by Ashton Kutcher (@aplusk) on Jul 16, 2013 at 12:59pm PDT
2009-ben részesedést vett a Skype-ban, amit 2011-ben megvásárolt a Microsoft, vagyis Ashton Kutcher ennek köszönhetően hülyére kereste magát.
2010-ben Demi Moore-ral közösen létrehoztak egy alapítványt, hogy segítsék a gyerekrabszolgaság illetve a gyermekprostitúció felszámolását.
2013-ban a Lenovo termékeihez adta nevét és arcát, sőt valamennyire a tudását is, mert ténylegesen is részt vett a tervezési folyamatokban, mint fejlesztő mérnök.
Kiemelt kép: Getty Images/Mark Thompson"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2017-12-12,24.hu,https://24.hu/kozelet/2017/12/12/jovore-kevesebb-adot-kell-fizetni-ingatlankiadas-utan/,Jövőre kevesebb adót kell fizetni ingatlankiadás után,"A hosszú távú ingatlan-bérbeadók jobban járnak jövőre: már senkinek nem kell ingatlan bérbeadásból származó 1 millió forintot meghaladó jövedelme után 14 százalékos egészségügyi hozzájárulást (eho) fizetni, mindössze 15 százalék szja terheli az ingatlankiadást – hívta fel a figyelmet a Nemzetgazdasági Minisztérium (NGM) keddi MTI-nek küldött közleményében. A rövid távú bérbeadók, így az airbnb-zők pedig már három lakásra választhatják a tételes átalányadót, a könnyítésekkel jelentősen nőhet a legális lakáskiadás aránya. A két intézkedés 3 milliárd forintot hagy a lakáskiadóknál, ám a könnyítés miatt jelentősen nőhet a legális lakáskiadás.
Az NGM szerint jövőre már senkinek nem éri meg eltitkolni a bérbeadásból származó jövedelmét. Ha a bérbeadásból származó jövedelem nem a bevallásból, hanem a Nemzeti Adó-, és Vámhivatal ellenőrzési eljárásának a keretében derül ki, akkor az eltitkolt adón felül adóbírságot és késedelmi pótlékot is kell fizetni.
A szálláshely-szolgáltatók is jelentős közterhet takaríthatnak meg jövőre: a jelenlegi egy ingatlan helyett már három lakásig vagy üdülőig választható a legegyszerűbb és a legnagyobb megtakarítást biztosító adózási mód, az úgynevezett tételes átalányadó. A fizetendő adó minimális, szobánként mindössze évi 38 400 forint. Az szja-bevallások adatai szerint 2015-ben mintegy ötezer, 2016-ban több mint hatezer-négyszáz szállásadó adózott így.
A szálláshely-szolgáltatás kizárólag adószámmal és a település jegyzőjének tudtával nyújtható, ezért aki eddig még nem tette, annak érdemes mielőbb bejelentkezni az ingatlan fekvése szerinti önkormányzat jegyzőjénél, és adószámot igényelni a ‘T101-es nyomtatványon a NAV-tól, ugyanis utólag ez a kedvező adózási forma nem választható.
Tavaly az szja-bevallások adatai szerint mintegy 100 ezren adták bérbe az ingatlanjukat, 28 ezerrel többen, mint 2015-ben.
Kiemelt kép: MTVA/Róka László"
Hungary,2018-01-21,24.hu,https://24.hu/poszt-itt/2018/01/21/karafiath-nem-jo-erzes-ha-epp-kiokadnak-egy-ablakbol-feletted/,"Karafiáth: Nem jó érzés, ha épp kiokádnak egy ablakból feletted","Egy hónap van a bulinegyedes szavazásig. Mindenki azzal járna a legjobban, ha érvénytelen lenne az erzsébetvárosi referendum.					
Sosem felejtem el, amikor leslagoztak minket az ablakból, alig múlt tíz óra. Szerintem a felpaprikázott hölgy már várta, hogy átlendüljön a mutató a bűvös ponton, és zutty, már ömlött is a jeges víz. Egy pillanatra valóban csend lett a döbbenettől.
Hát most Erzsébetváros is bekészítette a hideg vizet, kérdés, valóban a nyakakba zuttyantja-e, vagy megelégszik a vezetés azzal, hogy egy igen költséges módszerrel lecsendesíti a hangosan protestálókat. Amíg a szavazásra lehet várni, meg az eredményre, meg arra, hogy valóban végrehajtják-e, amit a voksok alapján kellene, addig sem  lesz utcára vonulás, nem lesz zargatva az önkormányzat, nem lesz megkérdőjelezve a benne ülő fejek alkalmassága.
Meg amúgy is, nálunk a népszavazás a joker. Imádunk népszavazni, legalább annyira, mint nemzetileg konzultálni. Úgy szavazgatunk, mintha nem lenne holnap. Mintha tényleg kormányzati hobbi lenne feleslegesen kilapátolni az ablakon egy valag pénzt. Persze propagandaszempontból dehogy feleslegesek ezek a bulik. Nyilván a látszat megtartása, az, hogy mi veletek együtt kormányozunk, értetek csináljuk az egészet, minden pénzt megér. Ennyi az értelme, semmi több, még, ha látszólag nagyon is a kerületiekért érzett aggodalom vezérli a kerületi politikusokat. Egyfelől tehát az egy hónap múlva esedékes kerületi szavazás a bulinegyed sorsáról ugyanarról szól, mint a legutóbbi hacacárék. Másfelől a helyzet kicsit (sokkal) szomorúbb is. Mutatja a kerület vezetőinek tehetetlenségét, hogy akkor jó, mi feladjuk, tiétek a döntés.
Fotó: 24.hu / Bielik István
Ráadásul a szavazásbónuszt most bevetni több szempontból káros. Az érintett kerületben ugyanis elindult a párbeszéd. Ami ezzel a húzással le is zárul.
Nem állítom persze, hogy könnyű lenne a további párbeszéd, hiszen mindkét félnek megvan a maga súlyos igaza. Tavaly nyáron egy hónapot laktam szívességből a Klauzál téren, mit mondjak, nem volt zavartalan az éjszakai álmom, bár én azért hamar megszoktam a ribilliót. De nem jó érzés, ha épp kiokádnak egy ablakból feletted, és az sem, hogy a legmélyebb álmodból (ahová kínkeservesen és pirulák segítségével jutottál) vadállati üvöltés zökkent ki. Nem jó tényleg, hogy olykor reszketve kell végigkúszni a Király utcán, mert iszonyú fejek dőlnek-borulnak rád, és a pupillák mélyéről nem az tekint vissza rád, amitől megnő a biztonságérzet. A helyzettel kapcsolatban az Alapvető Jogok Biztosának Hivatala novemberi állásfoglalása is rámutat egy korábbi alkotmánybírósági döntésre, miszerint a vállalkozáshoz való jog nem abszolút, ki kell békíteni más jogokkal, többek között a pihenéshez való joggal. És valóban borzalmas lehet kisgyerekkel átélni a napi őrjöngést. És nem, nem elfogadható érv, hogy minek laknak ott, költözzenek el a zöldbe, ahogy az gyakran elhangzik. Mert miért is adná fel valaki a, teszem azt, családi lakását, amibe nemzedékek óta laknak a família tagjai, csak mert épp úgy alakult, hogy alattuk-köröttük kocsmák nyíltak. De közben meg nyilvánvaló, hogy a bulinegyed jelenleg – és jó pár éve már – a város szíve, Budapest (és a nálunk kialakult sajátos helyzet miatt így persze az országunk) védjegye, legfőbb turisztikai vonzereje.
Fotó: 24.hu / Bielik István
Nagy kérdés persze – de ezt semmiképp nem az ott lakóknak kellene eldönteniük! -, hogy miképp lehet mindkét fél (az ország és a helyi lakosok) érdekeit szem előtt tartva megnyugtató eredményre jutni. Mert nem lesz megnyugtató eredmény az éjfélkor történő bezárás. 
És különben is, gyanítom, egy év múlva már az sem lenne elég.Zárjanak be tízkor! Ki se nyissanak, csak délelőtt! Épp ezért lássuk kicsit az eddigi eredményeket is végre. Már így is temérdek korlátozás lépett életbe, például az október harmadikai ülésen megszavazták, hogy nem adnak el több önkormányzati ingatlant kocsmának, és a már bérbe adott helyiségek funkcióváltását nem támogatják. (Oké, persze, több nem is igen lehetne.) Ne feledjük a negyed konszolidálása érdekében tett rengeteg egyéb lépést se.
Több embert alkalmaznak a Rendészeti Igazgatóságban, több közterület-felügyelő és rendőr cirkál a vendégek között. Több energiát és pénzt fektetnek a terület tisztán tartásába, az eddigi éves 130 millió helyett 165 millió forint a keret, amiből takarítógépekre is beruháznak.
Talán a kerület támogathatná például az érintett városrészek zajszűrő ablakokkal való ellátását. A házak jobb hangszigetelését akár. Lehetne a bezáratás helyett a finomabb működésre koncentrálni. Tudjuk, hogy rendet tartani, illetve kulturáltan szórakozni nem egyszerű, főleg bizonyos alkoholszint fölött. Ám, ha következetesen lecsapnának a hangoskodókra, ha nem lehetne konkrétan az orrunk előtt – így a rendőrség orra előtt is – drogot árulni (nyíltan kérdezik a dealerek, hogy kokaint, esetleg hernyót szeretnék-e) és lányokat, máris kisebb lenne a negyed hangereje, nőne a biztonsága, emelkedne a környék toleranciaszintje.
Klassz példa a hamburgi szórakozónegyed piszoárkultúrája. Számos, nappal a földbe süllyeszthető mobil vizelde található a legkedveltebb buliútvonalak mentén, így nem a házak beugróit használják a szórakozók. (Megjegyzem, most felújítják 14 millióból a Klauzál téri és a Kazinczy utcai nyilvános illemhelyeket.)
Minél jobban átgondoljuk, annál nyilvánvalóbb, hogy csak trükk ez a szavaztatás. Lehet kifogásolni azt is, hogy egy komplett kerületben zajlik a móka, noha nem az egész kerületet érinti az ügy, hiszen a külső-erzsébetvárosiakhoz nem ér el a ricsaj, az ő kapualjaikban elvétve eshet hasra hányásban a hazaérkező, míg például és szigorúan többek között a Paulay Ede utcába alaposan kinyúlnak a negyed csápjai. 
Persze nehéz lenne olyan szavazást kiírni, ahol tényleg csak az érdekeltek – most konkrétan azok, akiket a zaj és a kosz állandó jelenléte közvetlenül érint – szavazhassanak. Ha érvénytelennek bizonyul a szavazás, ennek is betudható lesz, hiszen miért is menne el az, akinek nem okoz közvetlen problémát a permanens felfordulás.
Fotó: 24.hu/Berecz Valter
Van még egy kérdés, ami szintén a kirakatszavazás-jelleget erősíti. Rengeteg külföldi vásárolt ingatlant itt, épp a hely státusza miatt. A nagyobb hostelkomplexumok, bulitanyák tulajdonosi köre szavazhat? És a befektetési célra vett irodaházak és az Airbnb-szállások tulajdonosai? Mi van, ha gyorsan bejelentkeztetnek egy csomó embert, hogy megvédjék a pozíciójukat? Mert például a bulilakások tulajdonosai igen rosszul járnának, ha megszűnne a negyed vonzása. Vagy ami még kellemetlenebb lenne a lakók számára: a helyekről éjfélkor kipaterolt vidám cimborák a lakásokban folytatnák a partit. Kijön párszor a rendőrség, na, és akkor mi van?! A patthelyzetet feloldva ennyi erővel arra is  szavazhatnánk, amit a Kétfarkúak egyszer már belengettek: Legyen Erzsébetváros az Erzsébeteké! Az eredmény, gyanítom, körülbelül ugyanaz lenne."
Hungary,2017-10-26,24.hu,https://24.hu/fn/gazdasag/2017/10/26/airbnb-kedvezobb-lehet-januartol-az-adozas/,Airbnb: kedvezőbb lehet januártól az adózás,"Januártól várhatóan kedvezőbb feltételek mellett adható ki lakás az Airbnb-szolgáltatáson belül. Miközben társasházi oldalról szigorításokat tapasztalhatunk, addig adózási szempontból jelentős könnyítést hoz az átalányadózás lehetőségének kibővítése – hívja fel a figyelmet Bacskó László ügyvéd, a Bacskó Ügyvédi Iroda vezetője és a Vállalkozók Fóruma internetes portál szakértője.					
2018 januárjától várhatóan jelentős mértékben könnyítheti az Országgyűlés az Airbnb-szolgáltatást (hivatalosan: egyéb szálláshely-szolgáltatást) nyújtó magánszemélyek adóterheit. A kormány javaslatának célja, hogy előnyösebb helyzetbe hozza azokat, akik Airbnb-vel kívánják lakásukat a piaci trendeknek megfelelően hasznosítani.
Itt tartunk most
Idén, a 2017-es irányadó jogszabályi környezetben is választhatják a lakásukat rövid távra bérbeadók a tételes átalányadózást. Ennek lényege, hogy bérbe adott szobánként évente fix összegű, 38 400 forintos adó megfizetésére köteles a bérbeadó. Ez a lehetőség azonban eddig csak akkor volt igénybe vehető, ha legfeljebb egy lakásban és azon belül legfeljebb nyolc szobában űzték az egyéb szálláshely-szolgáltatási tevékenységet.
Ilyen kedvezményeket hozhat az újév
Jövőre azonban sokkal kedvezőbb keretek között valósulhat meg az Airbnb-szolgáltatás adózása. Az Országgyűlés részére benyújtott javaslatcsomag ugyanis kiterjeszti a tételes átalányadózás választásának lehetőségét már három lakás rövid távú bérbeadására is (változatlan, azaz legfeljebb nyolcas szobaszámra).
„Az átalányadózás kiterjesztésének köszönhetően a magánszemélyek számára kedvezőbb feltételek alakíthatók ki, hiszen az egyéb módon történő adófizetéshez képest a bevétel nagyobb hányada maradhat így az ő zsebükben. A módosítás legfőbb haszonélvezői azok a magánszemélyek, akik melléktevékenység céljából néhány ingatlan esetében nyújtanak airbnb-s szolgáltatást: arányában náluk jelentkezik a legjelentősebb adómegtakarítás” – hangsúlyozta Bacskó László ügyvéd, a Bacskó Ügyvédi Iroda vezetője és a Vállalkozók Fóruma szakértője.
Az átalányadózás feltételei
Tételes átalányadózást csak akkor választhat magánszemély, ha az ingatlan a saját tulajdonát képezi, illetve ha azon haszonélvezeti joggal rendelkezik. Nem élhet ezzel a lehetőséggel tehát az, aki a bérelt lakásában szeretne a havi költségei csökkentése érdekében egy vagy két szobát a belvárosba érkező, főleg fiatal turistáknak rövid távra kiadni. További feltétele az átalányadózási lehetőség igénybevételének ezen kívül, hogy a bérbeadás időtartama nem haladhatja meg éves szinten a 90 napot ugyanazon bérlőnél. 
Üröm az örömben
Míg az adókörnyezet változása kedvezőbb feltételeket kínál az Airbnb-szolgáltatók számára, addig a társasházi közgyűlések 2017-től érvényes többletjogosítványai megnehezíthetik az Airbnb-szolgáltatást. Az új joggyakorlat ugyanis lehetővé teszi, hogy a társasházi közösségek szabályzatban tilthassák nem csak az egyéb szálláshely-szolgáltatást, de bármilyen, nem lakáscélú tevékenységet is, legyen az egy építésziroda, műkörmös szalon, jógaterem vagy akár ügyvédi iroda. Józsefváros önkormányzata például 2017 szeptemberében új rendeletet fogadott el. Eszerint amennyiben egy társasházi lakás tulajdonosa szálláshely-szolgáltatást kíván nyújtani a lakásában, akkor ezt csak abban az esetben teheti meg, ha az adott társasház szervezeti és működési szabályzata ezt kifejezetten megengedi – nyilatkozta a szakértő."
Hungary,2017-11-07,24.hu,https://24.hu/fn/penzugy/2017/11/07/meg-most-is-bombauzlet-lehet-belevagni-az-airbnb-be/,Még most is bombaüzlet lehet belevágni az Airbnb-be,"Budapesten az elmúlt időszakban elszálltak az ingatlanárak – a Pénzcentrum.hu arra volt kíváncsi, az áremelkedés mellett is megéri-e még azért venni lakást, hogy rövid távú lakáskiadáson szedjük meg magunka. Ehhez megnézték, mennyivel kereshetünk több pénzt évente, ha a hosszú távú lakáskiadás helyett például az AirBnB-t választjuk.
Megállapítják, hogy bár sokan azt gondolták, hogy az AirBnB-láznak befellegzett, ez mégsem járt a piac összeomlásával. Míg 2016-ban 13 793 budapesti ingatlan volt megtalálható a cég adatbázisában az AirBnB-s statisztikákkal foglalkozó Airdna.co oldal adata szerint, addig ez a szám 2017-re 18 915-re duzzadt. És hogy továbbra is megéri-e a dolog? Egy két lakrészes belvárosi lakás megvásárlásából kiindulva számoltak.
Modelljük és számításaik szerint:
Egy új Airbnb-snél az első évben 13,3 ezer, második évtől kezdve pedig 19,2 ezer euró lehet a bevétel.  Ez forintban, jelenlegi árfolyamon kiszámolva 4,1 millió illetve 6 millió forint. Ha mindezt öt évre vizsgáljuk, akkor a teljes bevétel 28,1 millió forint lesz, melyet, ha öttel elosztunk, akkor az durván évi 5,62 millió forint. Ennyi tehát, a legegyszerűbb modellt alkalmazva, az éves bevétel az ingatlanon. A vizsgált lakás vételárára 63,9 millió forintot vettek figyelembe, így az derült ki, hogy az ingatlanon 8,8 százalék bruttó hozamot lehet elérni.
Ezzel szemben ha nem rövid távú lakáskiadásra rendezkedünk be, hanem kiadjuk a lakást egy ingatlankezelőnek, az elviheti a bevételünk 30 százalékát is, tehát a hozamunk rögtön 6,2 százalékra csökken.
Ehhez képest, ha simán kiadjuk az ingatlant, akkor a kisebb lakrészre számolhatunk 100 ezer forint havi bérleti díjat, a nagyobbra pedig nyugodtan kérhetünk akár 160 ezer forintot is, így a havi 260 ezer forintos teljes bevétellel 4,5 százalékos hozamot érhetünk el, ha úgy számolunk, hogy évente egy hónapot üresen áll a lakás.
Összehasonlításul pedig mellétették: a Prémium Magyar Államkötvény éves kamata öt évre 3,8 százalék.
A portál külön végzett arra is számításokat, hogy mi a helyzet ha a lakást hitelből vásároljuk. Ekkor a fenti hozamszintekből nagyjából 2,5 – 3 százalékpontot kell levonnunk."
Hungary,2018-01-01,24.hu,https://24.hu/fn/penzugy/2018/01/01/igy-adozunk-2018-ban/,Így adózunk 2018-ban,"Megszabadulhatunk az adóbírság akár felétől, és egy pár adófajta is csökken január 1-től. Az új szabályok közül a legtöbbeket érintő változásokat emeltük ki.
Áfacsökkentés
Az általános forgalmi adó (áfa) mérséklése a következőket érinti:
Internetszolgáltatás – indult 27 százalékról, 2017-re lement 18 százalékra, 2018-ra pedig 5 százalékra mérséklődik.
Éttermi étel- és alkoholmentes italfogyasztás – az internetszolgáltatáshoz hasonlóan három lépcsőben csökkent, 2018-ban 5 százalék lesz.
Ha valaki a szilveszter estét étteremben tölti, akkor az áfa attól függ, mikor kéri a számlát, illetve hogy éjfél előtt, vagy éjfél után állítják-e ki neki, erősítette meg érdeklődésünkre Ruszin Zsolt adószakértő.
Hal és sertésbelsőség – szintén 5 százalékos áfával kell januártól számolni.
Ezenkívül kedvezményes, 5 százalékos áfa alá került egy novemberi módosítás nyomán a látássérülteket segítő eddigi eszközökön túl a Braille-írógép, -nyomtató és -kijelző is.
Szochocsökkentés
Csökken a béreket terhelő, munkáltatók, vállalkozók által fizetendő szociális hozzájárulás (szocho) adó is.
Eredetileg 27 százalékos volt, 2017-re levitték 22 százalékra, 2018-ban pedig 19,5 százalékot kell majd leróni.
A szochocsökkentés kedvező mellékhatása, hogy a cafeteriánál az egyes meghatározott juttatások adóterhe is tovább csökken, 43,66 százalékról 40,71 százalékra. A béren kívüli juttatások közterhe viszont nem változik, marad 34,22 százalék. Így a kettő közötti különbség tovább mérséklődik.
Kata
A szochocsökkentés miatt tovább nő a katázóknál az ellátási alap, a fizetendő kataadó viszont nem változik. Így aki 50 ezer forintos tételes adót fizet, annál 90 ezer helyett 94 400 forintot vesznek figyelembe 2018-tól (a nyugdíjnál és egészségbiztosításnál). Aki pedig a magasabb, 75 ezer forintos kataadót fizeti, annak 150 ezer forint helyett 158 400 forintra emelkedik az ellátási alapja.
Jobban járnak a vállalkozó egyetemisták, mert ha 2018-tól nappali tagozatosként, a tanulmányaik mellett katáznak, akkor nem számítanak többé főállású kisadózónak. Ez azt jelenti praktikusan, hogy feleannyi közterhet (50 ezer helyett 25 ezer forintot) kell fizetniük.
24.hu / Berecz Valter
2018-tól az ügyvédi irodák is katázhatnak. Jó hír az is, hogy az alanyi adómentességet választó egyéni vállalkozóknak (köztük a katásoknak) mégsem kell külön vállalkozói számlát nyitniuk. 
Viszont bár lehetett arról olvasni, hogy már 2018-tól felemelhetik az alanyi áfamentesség határát 8 millióról 12 millió forintra, ebből leghamarabb 2019-től lehet valami – erősítette meg Ruszin Zsolt.
Lefaragtak a kivából
A kisvállalati adó (kiva) a társasági adó mellett kiváltja a munkabért terhelő szochot és a szakképzési hozzájárulást is. Jelenleg mintegy 15 ezer kivázó van, és úgy látszik, szeretnék, ha ezt az adózási módot még többen választanák. Erre utal, hogy a kivaadó 1 százalékponttal, 13 százalékra mérséklődik. És hogy a NAV levelet is írt mintegy 70 ezer vállalkozónak, akiknek szerintük érdemes lenne áttérni a kivázásra.
Az indoklás szerint az adómérséklés összhangban van a munkáltatói adóterhek és a társasági adó csökkentésével (a tao 2017-ben a korábbi 19, illetve 10 százalékról csökkent 9 százalékra).
Szintén a vállalkozásokat érinti
Adminisztráció-könnyítés jeligére a vállalkozásoknak elegendő lesz a Nemzeti Adó- és Vámhivatalhoz (NAV) bejelentkezni, adataikat az adóhivatal adja át az önkormányzatoknak.
Huszonötszörösére nő a határ a kisüzemi sörfőzdéknél, így 200 ezer hektoliterig lehet alkalmazni az 50 százalékos jövedékiadó-kedvezményt.
Immár a röplabda is látvány-csapatsportnak számít adózási szempontból, így lehet majd támogatni a taóból. Emellett duplájára – 250 millió forintra – nő a bevételi határ a sportolók kedvezményes adózási módjában, az ekhóban. A sportvállalkozásoknak pedig a belépőjegy- és bérleteladásból, reklámközzétételi tevékenységből, szponzori szerződésből eredő bevétel után nem kell iparűzési adót fizetniük, amennyiben a vállalkozás elindul abban a bajnokságban, amelyben rendelkezik a versenyzők játékjogával.
2018-tól legfeljebb 10 százalékkal csökkenteni lehet a népegészségügyi-termékadó összegét. Ehhez az kell, hogy a gyártó egészségmegőrző programokat indítson, ennek költségeit lehet beszámítani az adó csökkentésénél.
Nem januári a tervezett bevezetés, de elvileg több tízmilliárd forintot hozhat a költségvetésnek az online számlázás. Legújabban 2018. július 1-jétől lehet kötelező a gépi számlázóknál. 
Adóbírság
Úgy volt, hogy megfelezik, de végül maradt  200 százalék a maximális bírság, ha az adóhiány bevételeltitkolással, bizonylatok, könyvek meghamisításával, megsemmisítésével függ össze. A adóbírság egyébként alapesetben az adóhiány, illetve jogosulatlan igénylés 50 százaléka.
Bevezették az úgynevezett feltételes adóbírság kedvezményét. Ez azt jelenti, hogy ha az  adózó nem fellebbezi meg az  utólagos adómegállapításról hozott elsőfokú határozatot, és be is fizeti az adókülönbözetet, akkor mentesül a kiszabott adóbírság 50 százalékának megfizetése alól. Ezt a szabályt már 2017 végétől ki lehet használni. Akik tehát decemberben megkapnak elsőfokú határozatot az adóhatóságtól, azok is megfelezhetik a bírságukat ha fellebbezési jogukról január első napjaiban (30 napon belül) lemondanak és a határozat szerint befizetik az előírt adókülönbözetet.
Ellenőrzések, adóbevallás
Az adóellenőrzés időtartama januártól nem haladhatja meg a 365 napot. A változás nem érinti a magánszemélyeket, az egyéni vállalkozókat és a megbízható adózókat, mert náluk – ahogy most is – a revizoroknak 180 napon belül be kell fejezniük a vizsgálatot.
A cégeket és a magánszemélyeket is érinti, hogy már a 2017-es évre vonatkozóan sem készíthet a munkáltató adómegállapítást, helyette mindenki NAV-os tervezetet kap. A mezőgazdasági őstermelőknek és az áfafizetésére kötelezett magánszemélyeknek is az adóhatóság készíti el a bevallási tervezetet 2017-re
Ami még érdekes lehet:
Megszűnik az adószám felfüggesztése, mivel az indoklás szerint nehezen kezelhető státuszt eredményezett.
És mi van helyette? Egyből törli az adószámot a NAV, ha olyan mulasztást tár fel – mondta érdeklődésünkre Ruszin Zsolt.
A NAV az eddigi 2 ezer helyett 5 ezer forint alatt nem írja elő a késedelmi pótlékot.
Egyszerűsödik a mulasztási bírság szabályozása.
Megszűnik néhány bírságtényállás, így például a háztartási alkalmazott bejelentésének elmulasztása, a jogszerűtlen adóelőleg mérséklése, a számlatartási kötelezettség megsértése és az üzletlezárást helyettesítő bírság.
Fotó: Getty Images/Tim Boyle
A bírságtényállások megszűnése azonban nem azt jelenti, hogy ha valaki ilyen hibát követ el, az többé nem baj. Ugyanis számos adózási vétség az általános tényállás alá kerül – tudtuk meg az adószakértőtől. 
Az adózás rendjéről szóló módosítási javaslatok nem teszik könnyebbé az adózási adminisztrációt a jóhiszemű adózók számára. Nem változik az adónemek száma, a bevallások határideje és módja, vagyis semmilyen érdemi egyszerűsítést nem tapasztal majd a vállalkozások többsége
– kommentálta a tervezett változásokat még november elején a Magyar Adótanácsadók és Könyvviteli Szolgáltatók Országos Egyesületének elnöke, Zara László. Az ellenőrzési időkorláttal kapcsolatban kijelentette: csak akkor érne valamit, ha a 365 napos adóellenőrzési plafon jogvesztő határidővé válna, és az adóhatóság számára is jogi, anyagi következményekkel járna ennek túllépése.
Lakáskiadás
A hosszú távú ingatlan-bérbeadók jobban járnak ebben az évben: nem kell nekik a bérbeadásból származó 1 millió forint feletti jövedelmük után 14 százalékos egészségügyi hozzájárulást (eho) fizetniük. Azaz mindössze 15 százalék szja terheli őket.
A rövid távú bérbeadók, így az airbnb-zők pedig már három lakásra választhatják a tételes átalányadót.
A nemzetgazdasági tárca arra számít, hogy a könnyítésekkel nő a legális lakáskiadás aránya.
Emelkedő járulék és adómentes határ
Akiknek nincs biztosított jogviszonyuk, azoknak megint többet kell fizetniük. Az egészségügyi szolgáltatási járulék összege 2018. január 1-jétől a fogyasztói árindex tervezett növekedésével párhuzamosan havi 7110 forintról (napi összege 237 forintról) 7320 forintra (napi összege 244 forintra) nő.
Az egyszerűsített foglalkoztatásból származó adómentes keretösszeg 7631 forint helyett 8255 forint lesz.
Családi adókedvezmény
1 gyermeknél továbbra is maximum havi 10 ezer forinttal lehet csökkenteni a szülő fizetendő szja-ját, egyéni nyugdíj, illetve egészségbiztosítási járulékait. Ez már egy minimálbérből is elérhető.
2 gyermeknél havi 15 ezer helyett már 17 500 forintot lehet igénybe venni gyermekenként, azaz összesen 35 ezer forintnyival csökkenthetik a szülők fizetendő adójukat és járulékukat. Ez szintén már egy minimálbérből elérhető.
3 gyereknél és felette sincs változás: gyerekenként havi 33 ezer forinttal lehet csökkenteni a szülők által fizetendő közterheket. Ahhoz, hogy a lehetőséget teljesen ki tudja(ák) használni a szülő(k) három gyermeknél, bruttó 309 400 forintos kereset kell legalább.
1+1 százalék
Az egyházaknak szóló 1 százalékos szja-felajánlásról állandó nyilatkozatot lehet majd tenni, azaz nem kell évente külön nyilatkozgatni. Amíg meg nem változtatjuk, vissza nem vonjuk a nyilatkozatot, addig veszik majd figyelembe azt, és automatikusan megy a kiválasztott egyháznak az adó egy százaléka. Ha a kedvezményezett egyház már nem felel meg a feltételeknek, akkor erről tájékoztat minket a NAV.
Változás az is, hogy immár a 31 bevett egyház is hozzáférhet az adófelajánlást tevő magánszemélyek adataihoz, nem csak a civil szervezetek.
Kiemelt kép: Thinkstock"
Hungary,2017-12-01,24.hu,https://24.hu/kozelet/2017/12/01/mar-nem-zanka-mindenhato-ura-a-napi-110-ezerert-nyaralo-taborfonok/,Már nem Zánka mindenható ura a napi 110 ezerért nyaraló táborfőnök,"Csendben leváltották Hornyák Tibort az Erzsébet Táborok Kft. éléről, miután kiderült, hogy a rászoruló gyerekek üdültetéséért felelős hivatalnok a Balaton-part egyik legdrágább szálláshelyét bérelte ki magának, és onnan járt be zánkai munkahelyére.
Hornyákról augusztusban a 24.hu írta meg, hogy a nyári táboroztatás idején egy Zánka melletti faluban, Monoszlón napi 110 ezer forintos áron bérelt egy úszómedencés házat.
A botrány kirobbanása után több párt felszólította az Emberi Erőforrások Minisztériumát, hogy menessze zánkai vezető posztjáról Hornyákot, aki egyszerre volt az egész tábort tulajdonló Erzsébet a Kárpát-medencei Gyermekekért Alapítvány főtitkára és az üzemeltetést végző Erzsébet Táborok Kft. ügyvezető igazgatója. Még a Fidesz is kiakadt, Budai Gyula képviselő azt mondta, felháborító és elfogadhatlan, hogy Hornyák napi 110 ezer forintért bérelt egy luxusvillát.
Az Emmi viszont a védelmébe vette, a minisztérium akkor azt közölte:
magánügy, hogy az állami támogatással rászoruló gyerekeket üdültető alapítvány főtitkára mire költi a fizetését.
Hornyák pedig azzal érvelt, hogy havi nettó 1 millió 850 ezer forintot keres, és saját maga fizette több mint egy hónapig a szálláshelyet.
Forrás: AirBnB
Néhány hete információt kaptunk arról, hogy visszavonták Hornyák megbízatását, ám hiába kérdeztük az alapítói jogot gyakorló Szeged-Csanádi Egyházmegye sajtóirodáját, azt írták:
Nem jogosultak a feltett kérdések megválaszolására.
Azt javasolták, forduljunk az Erzsébet a Kárpát-medencei Gyermekekért Alapítványhoz. Ott viszont azt közölték, hogy Hornyákot nem váltották le sem az alapítvány főtitkári, sem a kft. ügyvezetői tisztségéből. „A szervezeteket érintő változásokról tájékoztatni fogjuk a sajtó képviselőit” – írták október 30-án.
Ehhez képest az Opten adatai szerint már másnap, október 31-én bejelentették a cégbíróságon, hogy megszüntetik Hornyák megbízatását, és helyette Ledvényi Csabát nevezik ki az Erzsébet Táborok Kft. új ügyvezetőjének. 
Hornyák a váltás előtt szokatlan nagy hatalomhoz jutott, lényegében saját maga megbízójaként tevékenykedhetett a tízmilliárdokat mozgató és nagy ingatlanberuházást indító táborban. Az állam tavaly ingyen az Erzsébet a Kárpát-medencei Gyermekekért Alapítványnak adományozta a 17 milliárd forint értékű zánkai volt úttörővárost és a fonyódligeti tábort. A Szeged-Csanádi Egyházmegye fennhatósága alá tartozó alapítványnak tavasszal egy további 15 milliárd forintos csomagot is adtak a költségvetésből a táboroztatásra, amit az erre kiírt közbeszerzésen egyetlen pályázóként az alapítvány saját cége, az Erzsébet Táborok Kft. nyert el.
Első cikkünk megjelenése után Hornyák Tibor személyiségi jogi pert indított kiadónk és a cikket jegyző újságírók, illetve a felelős szerkesztő ellen, ennek tárgyalása a napokban kezdődött. A táborfőnök a cikk megjelenése előtt nem válaszolt írásban feltett kérdéseinkre – utólag pedig azt sérelmezte, az első cikkünkből nem volt egyértelmű, hogy ő maga (és nem az alapítvány) fizette a szálláshely költségét. Ezt az állítását, amint a válasza megérkezett, újabb cikkben idéztük. Kifogásolta az ingatlanról az interneten elérhető képek megjelentetését, valamint a magánélet és a magánlakás megsértésére hivatkozott, noha a nyaralóépületről elérhető képeket nem lehet Hornyákhoz kötni, azokon személyes tárgyak nem láthatók. Hornyák azt is nehezményezte, hogy a cikk megjelenése után családjával el kellett hagynia az ingatlant."
Hungary,2017-10-12,24.hu,https://24.hu/kulfold/2017/10/12/perverz-foberlo-kameraval-kukkolta-az-airbnb-vendegeket/,Perverz főbérlő kamerával kukkolta az Airbnb-vendégeket,"Kivettek egy lakást, gyanús volt a füstjelző, persze, mert nem füstjelző volt					
Derek Starnes és felesége Longboat Key-be (Florida) utazott. A pár kivett egy lakást az Airbnb-n keresztül, ahol lehet, hogy remekül ellettek volna, ha a férj nem vesz észre valami furcsát.
Hogy miért kezdte el vizsgálni a hálószobájukban található füstjelzőt, nem tudni, mindenesetre észrevette, hogy van rajta egy gyanús lyuk. Az informatikában jártas férfi leszerelte a készüléket, és
rá kellett jönnie, hogy amit ők füstjelzőnek véltek – merthogy annak volt álcázva –, az valójában kamera, amely őket veszi.
A férfi nem habozott, azonnal értesítette a rendőrséget; a készüléket lefoglalták (kettőt is), a lakást kiadó Wayne Natt-et pedig letartóztatták.
A tulaj – aki egyébként két éve adja ki a lakását, és eddig 40 értékelést kapott a vendégektől – így védekezik: igaz, hogy felvétel készült a nála megszálló emberekről, de a hozzájárulásukkal. Ezzel az az egy a gond, hogy nem igaz: Starnes-ék például nem tudtak a kameráról.
Az Airbnb képviselője is megszólalt az ügyben, elmondta, hogy rendkívül felháborító az eset, és ügyfelüket természetesen azonnali hatállyal kizárták a rendszerből. A cég egyébként ellenőrzi a bérleményeket kiadó személyeket, hogy nem szerepelnek-e szexuális bűnözők listáján vagy egyéb bűnügyi nyilvántartásban, de nyilván nem tudják száz százalékos biztonsággal kiszűrni a problémás ügyfeleket, és arra sincs biztosíték, hogy aki korábban nem szerepelt ilyen lajstromban, az később sem válik bűnözővé.
A nyomozás során egyébként az is kiderült, hogy Wayne Natt szexpartikat is rendezett a lakásban.
 
(ABC Action News)"
Hungary,2017-12-05,24.hu,https://24.hu/fn/gazdasag/2017/12/05/le-lehet-torni-az-elszabadult-alberleti-arakat/,"Állami kollégiumfejlesztés: jó az irány, de még több kéne","Budapesten az elmúlt tíz évben a külföldi hallgatók száma majdnem megduplázódott (Debrecenben és Pécsen megháromszorozódott), a nagyon kedvező adózási feltételekkel üzemeltethető lakáshotelekben eltöltött vendégéjszakák száma pedig a fővárosban 2010 óta tizenegyszeresére nőtt a statisztikák szerint. Ezek a tényezők jelentősen hozzájárultak az albérleti árak elszállásához, s a szakértők szerint kollégiumépítéssel enyhíthető lenne a nyomás.
Vidéki hallgatók Budapesten
Ma mintegy 70 ezer vidéki hallgató tanul a fővárosban, 20 ezerrel több, mint 2005-ben. A budapesti kollégisták körében a vidéki hallgatók aránya 31,8 százalékról 18,5-re csökkent tíz év alatt, és nagyjából 57 ezren (a vidéki hallgatók 81 százaléka) lakhatnak fővárosi albérletben, derül ki a kollégiumfejlesztési stratégiából. Összehasonlításul: Budapesten 100-150 ezer albérlet lehet a KSH szerint, ennek jelentős részében vidéki hallgatók élnek (egy lakásban általában többen).
Ami a kincstári terveket illeti, a kormány éppen egy éve, tavaly decemberben fogadta el az országos felsőoktatási kollégiumfejlesztési stratégiát. Balog Zoltán miniszter azt mondta, az állam 2023-ig országszerte 4 ezer új szoba (8 ezer férőhely) építésére ad pénzt. Erre, az épületek energetikai korszerűsítésével együtt, 192,6 milliárd forintot költ uniós forrásból.
A stratégia szerint Budapesten a meglévő 13 ezer kollégiumi férőhely 26 százalékkal nőhet hat év alatt. Ugyanakkor a fővárosban már most kiemelkedő a kollégiumi férőhelyhiány, a túljelentkezés átlagosan 32 százalékos. A KSH adatait felhasználva a CBRE úgy kalkulál, körülbelül 35 ezer férőhely lenne szükséges Budapesten, ami a jelenlegi kapacitás majdnem háromszorosa.
Azaz Budapesten már most 22 ezer kollégiumi férőhely hiányzik, de csak 4700 új férőhely jöhet létre hat év alatt központi forrásból – derül ki a stratégiához rendelt ütemtervet átböngészve.
Az ütemezés a fővárosban 3058 új építésű szobával, 1243 megszűnővel, és 552 – bővítéssel kialakított – új szobával számol. Így összesen 2367 új szobakapacitás épülne hat év alatt, ami nagyjából 4700 férőhelyet jelent. 
A kormánykedvenc Hallgatói Önkormányzatok Országos Konferenciája (HÖOK) korábban úgy értékelt: az országos kollégiumfejlesztési stratégiát minden felsőoktatási szereplő üdvözölte, mint előremutató kezdeményezést, ezzel szemben a jövő évi költségvetési tervezetből is látszik, hogy a kormánynak „nem fontos, hogy a hallgatók hol élnek, milyen körülmények között töltik mindennapjaikat”.
Fotó: MTI/Mohai Balázs
Jó irány, hogy az állam kollégiumokat épít, de ez önmagában nem fogja megoldani a városi lakásproblémákat
– mondta lapunknak Kováts Bence, a Habitat szakpolitikai munkatársa. Szerinte a kollégiumi férőhelyek bővítése mellett nem piaci bérlakások létesítésére van szükség a városokban. Ezen felül pedig a törvényeket kellene úgy módosítani, hogy a lakástulajdonosokat hosszú távú és olcsó bérbeadásra, és ne például lakáshotelek létesítésére ösztönözzék.
Hosszú távon jót tenne
Elvben a kollégiumépítések hosszú távon versenytársat jelenthetnének a lakásukat diákoknak kiadók számára. Ha tömegesen épülnének megfelelő színvonalú, állami és magánkollégiumok, a magyar és külföldi diákok nem kényszerülnének a drága és nagyobb alapterületű albérletekbe. Így jelentős kapacitás szabadulna fel a fővárosi albérletpiac diákokra specializálódott részében. A kínálat bővülésén keresztül talán még olcsóbbá is válhatnának az albérletek.
Ezt a logikát képviseli az első, tisztán magántőkéből felépült budapesti magánkollégium fejlesztője, Botos Bálint. A Forestay Development ügyvezetője azt mondta a 24.hu-nak, hogy a magánkollégiumok megoldást jelenthetnének az Airbnb-jelenség miatt elszállt budapesti albérletpiacra. A Property Investment Fórumon elhangzott véleménye szerint:
Egy-egy ilyen kollégiumi épület több száz diák elhelyezésére alkalmas, mely által jelentős nyomást lehet levenni az albérleti piacról, hatékony megoldást kínálva
Külföldi diákokra számítanak
A Forestay által fejlesztett magánkollégium, az egykori Tűzraktér helyén épülő Milestone, 2018 februárjára készül el. 418, többségében 20 négyzetméteres szobát kínálnak saját fürdőszobával, konyhával. A kollégiumi díj havi nettó 120 ezer forinttól indul, amiben benne van a rezsi is. Szolgáltatásaik közt megtalálhatóak a nagy közösségi terek, tanulószobák, a 24 órás recepció, edzőterem, a TV és parti szoba, a 250 négyzetméteres tetőterasz, kávézók és éttermek az épületben, és egy bolt is. 
A kollégiumi díjból azért sejthető: elsősorban külföldi diákokra számítanak. Botos szerint a magánkollégiumok a külföldi diákok számára is jobb megoldást jelent, mint a magánlakások bérlete, mert jobban kiszolgálja igényeiket. Egy biztos: a magánkollégiumban már nyáron elfogyott előjegyzésben a férőhelyek 70 százaléka.
Bár nyilván van fizetőképes kereslet a külföldiek körében a hazai magánkollégiumokra, Kováts Bence úgy véli: ezek építése önmagában nem fog az albérleti árak jelentős csökkenéséhez vezetni. A magánkollégiumok csak nagyon kis részét teszik ki az ingatlanfejlesztéseknek és egyébként is kérdéses, hogy a lakások (és kollégiumok) kínálatának bővülése a következő években jelentősen meghaladja-e a lakások iránti kereslet növekedését.
Wien Hall kollégium, Columbia Egyetem, New York, USA. Fotó: Columbia
Nemzetközi példák
A világban egyre többen tanulnak a felsőoktatásban, de lakhatásuk sehol sem megoldott igazán. A nyugat-európai országokban a magánszektor reagált az erős keresletnövekedésre, s a diákok igényeinek megfelelő, kimondottan e célra épült szállásokat alakított ki. Gyakorlatilag egy új ingatlanfejlesztési szektor épült fel (student housing), ugyanakkor a fejlődés világszerte más és más fázisban van. Amíg az USA és az Egyesült Királyság esetében érett piacról beszélhetünk, addig Európa nagy részén fiatal, de dinamikusan növekvő diákszállás-piacokat találunk.
Az Egyesült Államok három legnagyobb diákszállás-piaci szereplője, az American Campus, a Campus Crest és az Education Reality Trust 80 ezer, 40 ezer, illetve 20 ezer kollégiumi férőhelyet üzemeltet. Látva az Egyesült Királyságban elért sikereket, a szereplők megpróbálják a modellt más európai országokban is megvalósítani. Jó példa erre a Victoria Hall terjeszkedése Németországban, Írországban és Spanyolországban.
A rossz emlékű PPP-konstrukció
A legutóbbi magánkollégium-építési hullám Magyarországon 2005 és 2008 között volt, amikor az egyetemek piaci forrás bevonásával építettek kollégiumokat. A PPP lényege, hogy az építést magánbefektetők finanszírozzák, az állam pedig 20-30 év alatt törleszt, és ez után lesz tulajdonos. Az így felépült kollégiumok egy része ma is sikeresen működik, viszont – főleg a kisebb városokban – egyes főiskolák azóta is nyögték a terheket. Volt olyan intézmény, ahol a dologi kiadások fele a devizában felvett hitel törlesztésére ment el. 2010-ben három PPP-beruházást leállítottak: a Budapesti Corvinus Egyetem mellett tervezett Nemzeti Kiválóságok Kollégiuma, a SOTE és az Óbudai Egyetem kollégiumi beruházása nem kezdődött el, illetve nem fejeződött be. A kormány 2015-ben döntött arról, hogy mintegy 35 milliárd forint értékben kiváltják a korábbi PPP-projekteket az azt finanszírozó bankoktól, kivitelezőktől.
A fejlesztőknek jövedelmezőbb a lakás
Kérdés, hogy miért nem harapnak rá a hazai befektetők a kollégiumok építésére, ha ez egy világtrend, Budapest nagyon népszerű diákközpont, így kereslet is lenne rá. Botos szerint, bár a kollégiumfejlesztés jövedelmező, a hazai ingatlanfejlesztők és a bankok is inkább lakásprojekteket finanszíroznak, mert az még nagyobb profitot hoznak.
Ez nem is csoda, hiszen a CSOK és a lakásáfa csökkentése nagy keresletet gerjesztett az új lakások iránt, illetve a telkek lakáscélú hasznosítása is kedvezőbb a kollégiumi hasznosításhoz képest.
A hazai kollégiumépítéseket az is hátrányba hozza a lakásprojektekkel szemben, hogy nem vonatkozik rájuk a kedvezményes lakásáfa. Ha úgy tetszik, normál projektek ezek, értékesítésükre a világbajnok magas 27 százalékos áfa vonatkozik, mint egy iroda vagy hotel esetében.
Kiemelt kép: MTI / Czeglédi Zsolt"
Hungary,2017-10-02,24.hu,https://24.hu/belfold/2017/10/02/uj-szabalyzattal-lehetetlenitik-el-az-airbnb-zoket-jozsefvarosban/,Új szabályzattal lehetetlenítik el az airbnb-zőket Józsefvárosban,"Új Település védelméről szóló szabályozást vezetnek be a 8. kerületben, mely valószínűleg teljesen ellehetetleníti az Airbnb szolgáltatást, írja a Runbnb alapján az Index.
E szerint Józsefvárosban mostantól nem elég, ha a társasház nem tiltakozik, a bejelentéskor már igazolni kell, hogy a társasház beleegyezik a lakás szálláshellyé nyilvánításába.
Enélkül az önkormányzat nyilvántartásba sem veszi a lakást szálláshelyként, így pedig nem lehet legálisan vendégeket fogadni."
Hungary,2017-11-01,24.hu,https://24.hu/kultura/2017/11/01/tiz-budapesti-szellemhaz-amit-bun-lenne-nem-megmenteni/,"Tíz budapesti szellemház, amit bűn lenne nem megmenteni","A főváros tele van szebbnél szebb, de ürességtől kongó épületekkel. Ezek közül emeltük most ki a legveszélyeztetebbeket.					
A főváros tele van szebbnél szebb, de ürességtől kongó épületekkel, melyek akár lakásokként, múzeumi épületekként, vagy bármilyen közcélra ideálisak lennének, megmentésükért azonban senki egyetlen fűszálat sem tesz keresztbe. Néhányukat komoly felújítási tervekkel vásárolt meg mostani tulajdonosuk, de a helyreállítást már nem tudták finanszírozni, mások pedig inkább befektetésként tekintenek rájuk, hogy néhány évvel később haszon reményében adjanak túl rajtuk, vagy omlásveszélyessé váljanak, hogy aztán a műemléki korlátozásokat kikerülve bonthassák le őket, és az értékes telken új, esetleg modern épületeket húzhassanak fel.
Kiemeltünk most ezek közül tíz olyan épületet, melyeknél már halaszthatatlan lenne a felújítás, elvesztésük pedig óriási hiányt okozna a városképben, vagy az épített örökség történetében.
A Becker-ház, V. Kossuth Lajos utca 11.
A város egyik fő útvonalát, a Rákóczi utat, valamint annak Dunáig tartó folytatásán, a Kossuth Lajos utcát szegélyező házak közül számos darab megérdemelné a felújítást, egyikük sincs azonban olyan közel a halálhoz, mint az Úttörő Áruház szélső szakaszának lebontása után 2009-re megszületett hotel és irodaház, valamint a nemrég feltámadt Görög-üzletház közé szorult, aprócska, vöröstéglás épület ugyan nem lakatlan teljesen – Airbnb-lakás, és egy piszcho-edukációs műhely is működik benne –, külső és belső állapotán azonban nyilvánvalóan lenne mit javítani.
Az 1891-re Kauser József tervei szerint megszületett, kupolás manzárdjával a figyelmet még ma is magára vonó eklektikus épületben 1922-1924 közt a többek közt Scheiber Hugó és Rippl-Rónai József kiállításainak is otthont adó Alkotás Művészház működött, de 1895-től itt élt az egykor Európa-szerte jókora hírnévnek örvendő pécsi Littke pezsgőgyár örököse, a kormányfőtanácsosként az ország irányításában is fontos szerepet betöltő lőrinczbányai Littke Jenő is.
A házra az államosítások után persze az addiginál némiképp szomorúbb sors várt: földszintjét 1951-ben a szomszédos Úttörő Áruházhoz csatolták, a ház pedig lassan elnéptelenedett, majd állapota is gyorsan romlani kezdett. 
A Blaskovich-palota, V. Reáltanoda utca 12.
Az előző épület hátuljához tapadt, szintén a historizmusból táplálkozó, de a reneszánsz stíluselemeit mutató (neoreneszánsz) palota 1877-re, Bukovics Gyula tervei szerint készült el, falai közt pedig nem csak az építtető Blaskovich Ernő, illetve a pártfogásába vett fiatal színésznőből egy csapásra ritkán feltűnő, rejtegetett hölggyé váló szerelme, Szabó Karolina élt, de a magyar lótenyésztés legnagyobb csillaga, a kor sajtójában egyszerűen csak Hungarian Miracle (Magyar csoda) néven emlegetett, mind az ötvennégy versenyét megnyerő Kincsem is itt pihente ki a versenyek fáradalmait.
A saját, Tápiószentmártonban fekvő birtokán született, kimúlása után épp százharminc évvel a mozivásznon is megörökített lónak Blaskovich mindent próbált megadni, így az állat lófejjel díszített, márványtetős városi istállót kapott, ahol ideje egy részét magas rangú látogatók – így a spanyol király, a német császár és a walesi herceg – fogadásával töltötte, bár a versenyekre el kellett hagynia a luxusotthonát, hiszen felkészítése a gödi tréningtelepen zajlott.
Kincsem trénerével, Hesp Róberttel (Robert Hesp), valamint legjobb barátjával, a fekete-fehér nőstény macskával, aki minden versenyére elkísérte
 
Az építtető 1911-ben bekövetkezett halála után a ház unokaöccsére szállt, bútorainak egy része pedig a rejtegetett társ tulajdonába jutottak. A következő évtizedekben lakók váltották egymást a háború után felszabdalt lakásokban, az istálló és az udvar pedig az Úttörő Áruház raktárává vált.
Az Építési Ipar 1878. június 23-i számának melléklete
 
Felújításról persze senki sem álmodott (noha Ráday Mihálynak 1982-ben még sikerült elérnie, hogy helyreállítsák a lépcsőház ólmozott díszüvegből készült ablakait), így a lakók lassan hátrahagyták az egykor uralkodók által látott szobáit, az Áruház 1991-es bezárása óta pedig néha csak egy-egy munkás szakítja meg a ház csendjét, a benn folyó kisebb-nagyobb munkáknak pedig továbbra sincs sok nyoma –köszönhetően jó eséllyel annak, hogy az új tulajdonosok felismerték: túl nagy fába vágták a fejszéjüket. 
Az idén épp kétszáz éves Almásy-palota, V. Szép utca 6.
A következő megmentendő értékig alig néhány lépést kell csak megtennünk, hogy megérkezzünk a Szép és a Reáltanoda utcák találkozásánál álló, hosszú évek óta állványerdőbe temetkezett, első látásra talán unalmasnak tűnő épülethez, amiről jó eséllyel ma már csak igen kevesen tudják, hogy sokkal több egyszerű belvárosi lakóháznál.
Az 1817-re megszületett, a kor egyik legzseniálisabb építésze, Pollack Mihály (a Magyar Nemzeti Múzeum, a Sándor palota, illetve a Ludovika Akadémia és a Deák téri evangélikus templom egyik építésze) által megálmodott, az egykori Nemzeti Kaszinó szomszédságában álló épület ugyanis nem egy sikeres kereskedő, vagy gyáros megrendelésére, hanem gróf Almásy Ignác és családja számára épült.
Évtizedeken át ők laktak a falak közt, de 1885-ben a palota öröklés útján gróf Szapáry Gézáné tulajdonába került. Férje, Szapáry Géza a véletlenek játékaként épp ugyanebben az évben jutott hozzá – szintén öröklődéssel – az éppen kihalt neves velencei család, a Morosinik műgyűjteményének egy részéhez, melynek elhelyezésére az egykori Almásy-palota tökéletes helyszínnek tűnt.
A falakat így egy pillanat alatt Tintoretto, Lorenzo Lotto és Tiziano munkái, a szobákat pedig súlyos, évszázados bútorok, kárpitok, illetve szépen metszett velencei tükrök foglalták el. A már akkor is felbecsülhetetlen értékű gyűjtemény két évtizeddel később, 1907 decemberében egy jókora tűzvészben megsemmisült, a család pedig elhagyta a házat. Szerencsére résen volt azonban a Fővárosi Közmunkák Tanácsa, akik a sérült épületet lebontás helyett felújították, és irodákat, illetve üzlethelyiségeket alakítottak ki benne.
Műemléki státusza ellenére állapota az elmúlt évtizedekben persze tovább romlott, sőt, az ezredforduló óta már üresen áll. Az elmúlt másfél évtizedben többször gazdát is cserélt, legalább tíz éve pedig már állványzat is segít neki egyben maradnia. Felújításának és megmentésének egyelőre nincsenek nyomai, bár a 2016-os műemléki keretből a tavaly alapított DIXSTRICT-2016 Kft. (Priszjazsnyuk Roman Nyikolajevics) 15 millió forintot kapott a felújításra. 
Ez persze semmire sem lesz elég, és kérdés, hogy milyen a legtöbb részletében már XX. század eleji elemeket mutató belső tér állapota – a homlokzatok ugyanis nem ígérnek túl sok jót.
Az egykor a Magyar Királyi Állami Vasút Nyugdíjintézetének irodáit, illetve néhány alkalmazott lakását is magában foglaló Vasutas-ház, VI. Andrássy út 83-85.
A 2014 júliusában lángolt Kodály köröndi palota esetére jó eséllyel mindenki emlékszik, azt azonban kevesen tudják, hogy az épület helyzete ma, három és fél évvel később sem megoldott. A lakók közül néhányan 2016 karácsonya előtt visszaköltözhettek az épen maradt lakásaikba, de az eredeti tetőszerkezet, illetve a harmadik szint teljesen odaveszett.
Fotó: Lantos P. István / denhoda
 
Egy új tetőszerkezet építése közel kétmilliárd forintjába kerülne a háznak, ezt azonban értelemszerűen senki nem tudja kifizetni, a biztosítóval pedig továbbra sem tudtak megegyezni.
Az 1885-re elkészült ház (ép.: Kauser József) állapota egyébként már közel hatvan éve – a legutóbbi nagy tatarozás 1958-ban történt – romlott megállás nélkül, így a lakók tíz évvel ezelőtt nyilván örültek Terézvárosi Önkormányzat és a a Gozsdu udvart is jegyző izraeli Arie Yom Tov offshore cége közt létrejött, előnyösnek tűnő szerződésnek.
A harmadik emeleten, illetve a tetőtérben elhelyezendő negyvennégy luxuslakásért cserébe az egész épület felújítását vállaló cég azonban 2008-ban megkezdte ugyan az Andrássy Palace Gardens névre hallgató projekt munkáit, de rövid ténykedésük alatt csak rontottak a helyzeten:
kibontották a zárófödémet és megbontották a tetőszerkezetet, illetve a közfalakat, mindezeknek köszönhetően pedig mindennapossá váltak a beázások a már akkor is hosszú évek óta faállványzattal egyben tartott épületben.
Fotó: Andrássy út 83-85 megmentése, 2012
A lakók többször is petíciót nyújtottak be a Terézvárosi Önkormányzat felé, kérve, hogy segítsenek az életveszélyes állapot megszüntetésében, de semmi sem változott, annak ellenére, hogy az Andrássy út teljes egésze 2002 óta már a Világörökség része, így épületeinek állapotának kiemelt fontosságot kellene tulajdonítani. 
2014. július 15-én aztán megpecsételődött a műemlék épület sorsa: a tetőtér több mint száz négyzetméterén csaptak fel lángok, a tetőszerkezet megsemmisült, a harmadik emelet pedig azóta is le van zárva a házban ma élők előtt – köszönhetően annak, hogy a tűz utáni állagromlást nem sikerült megfékezni, az ígért védőtető az ígért nyolc hét helyett csak nyolc hónap alatt, a következő év februárjára lett kész, a ház pedig egész télen szabadon ázott.
A Kodály körönd felé néző homlokzat előtt ma kordon húzódik, a kert pedig tele a tetőről, illetve a homlokzatról leszedett, illetve leesett díszekkel, várva, hogy egyszer talán újra visszakerülnek majd a régi helyükre. Reméljük, így lesz.
VI. Benczúr utca 4.
Az 1931-1995 közt előbb magánszanatóriumként, majd kórházként működő épülethez húsz éve senki nem nyúlt, homlokzata pedig egyértelműen a kerület legviharvertebb épületévé teszi az egykor minden bizonnyal gyönyörű házat.
2002 óta a Finimim Kft. a tulajdonos, amelynek gazdája a Virgin-szigeteken bejegyzett Amos Overseas Ltd., akik valószínűleg nem felújítási céllal vásárolták meg az egykori kórházat. 2014 szeptemberében a Város Mindenkié mintegy hatvan aktivistája foglalta el a néhány nappal korábban életveszélyessé nyilvánított házat, amellyel az ország több százezer üresen álló ingatlanjában rejlő lehetőségekre akarták felhívni a figyelmet.
Fotó: Lakatlan Budapest
Sorsa azóta is rendezetlen, állapota pedig láthatóan nem javul. Az Utazóként ismert Lábass Endrének tavaly júniusban sikerült bejutnia az épületbe, képein pedig még a vártnál is szomorúbb látvány bontakozik ki.
A Karczag-villa, XII. Diana utca 17/a.
Műemlékeket érintő tűzesetekből az elmúlt években nem egy, hanem rögtön kettő is volt a fővárosban, noha a 2017 júniusi eset nyilvánvalóan sokkal kisebb port kavart a Kodály körönd egyik ékénél, pedig a több mint százhetven éves épület az akkor még különálló Buda egyik fontos történelmi emléke, hiszen a villának otthont adó Svábhegyen a XIX. század derekán alakult ki a kor felső tízezrének családi pihenőtelepe, az ekkor született épületek közül pedig már csak néhány maradt fenn.  
Az 1845-ben elkészült, a gyorsan növő Pest és Buda képét a legnagyobb mértékben formáló építészlegenda, Hild József (a Szent István-bazilika, a Császár Fürdő, illetve a Gerbeaud-ház és tucatnyi más épület tervezője) zsenijét tükröző villa képe egy évszázadon át lényegében nem változott – ha leszámítjuk a hátsó traktussal, illetve verendával való finom bővítést –, az 1952-es államosítás azonban azonnal éreztette a negatív hatását: kettéosztották, így már két családnak adott otthont, az 1956-1960 közt zajlott utolsó nagy renoválás során pedig csak rontottak a helyzeten.
Fotó: Vincze Miklós / 24.hu
A négyszáz négyzetméteres alapterületű villa az ezredforduló utánig a magyar államé volt, de ekkor előbb a lapkiadásáról ismert Budapesti Piac Kereskedelmi Rt., majd a lakásépítéssel foglalkozó, debreceni székhelyű Mester-Nívó Kft. tulajdonába került.
2007-ben az MSZP egykori helyettes honvédelmi államtitkára, Zámbori Mihály vásárolta meg, aki nyolc évvel később, 2015-ben adta azt tovább Barcza Mihály ügyvédnek, az MKB Bank Felügyelő Bizottsága elnökének, aki – egy, a Magyar Nemzet online felületén 2016. áprilisában megjelent cikk szerint – teljes felújításban gondolkodik, sőt, a teljes gombamentesítés mellett műemléki értékleltárat is készíttetett az épületről.
Fotó: Vincze Miklós / 24.hu
Ennek azonban már másfél éve. Állagmegóvási munkák az elmúlt években láthatóan nem folytak rajta, sőt, az egykori angolkert ősfái néhány évvel ezelőtt egy szempillantás alatt tűntek el, a villát pedig a tűzeset utáni ottjártunkkor leginkább boka-, de néhol embermagasságú gaz vette körbe.
A ház négy oszlopával azonban továbbra is büszkén tekint Pest felé:
Fotó: Vincze Miklós / 24.hu
A belső tér viszont nem tartogatott túl sok jót, hiszen a szobák az elmúlt években, sőt, talán már évtizedekben számos hajléktalannak is otthont adtak, akik a parkettát, illetve az ablaktokokat, és az ajtók egy részét is hővé alakították, a kerítésen pillanatok alatt átmászó önjelölt graffitiművészek pedig feliratok és ábrák százait festették oda, ahol egykor csodás tapéták és festmények váltották egymást.
Fotó: Vincze Miklós / 24.hu
A megmenekülésre továbbra is van még esélye, de kérdés, hogy jelenlegi tulajdonosa, vagy bárki meglátja-e benne a lehetőséget, és újra életre kelti-e a tűzeset miatt még drágábban életre kelthető épületet. 
A Svábhegyi Szanatórium, XII. Eötvös utca 10-14.
A Karczag-villától, illetve ideális családi pihenőhelyként épült társaitól mindössze néhány száz méterre, az Eötvös út lábánál egy kerítéssel körbevett, áthatolhatatlannak tűnő erdő állja az utunkat. A 3,67 hektáros terület mélyén azonban nem egy villa, hanem a Svábhegyi Szanatórium 1998 óta üres épülete húzódik.
A területen már 1883-ban állt egy vízgyógyintézet, a ma is látható jókora, saroktornyos építmény azonban csak közel fél évszázaddal később, 1927-ben nyitotta meg kapuit. A Sós Aladár és Jakab Dezső közös munkájaként született óriás az államosításig tartó két évtizedes időszakban szanatóriumként, laktanyaként és elmegyógyintézetként is működött, állami kézbe kerülve azonban üdülőszállónak,  szanatóriumnak, végül pedig a SOTE III. számú Belgyógyászati Klinikájának (1979-1998) adott otthont.
Fotó: Állatságaim
 
Az őrzött épület belső terében még mindig találkozhatunk a régi gazdagság nyomaival, így néhol még megtalálhatjuk a falakon a faborítást, a padlón a mozaikokat, de az egyik szobában egy díszes kandalló is fogadná a betérőt.
Tulajdonosa 2003-ban gondolt először az eladásra, majd hét éven át megállás nélkül próbált megszabadulni az épülettől. Végül sikerrel járt, de a kezdeti 4,129 milliárd forint helyett mindössze 1,68 milliárdért vásárolta meg a területet a Bolgár György tulajdonában álló Interimport II. Kft.
Fotó: Berecz Valter/24.hu
 
Azóta újabb hét év telt el, valódi lépés azonban látszólag nem történt a megmentése érdekében. A szanatórium kertje nyáron egyetlen estére kinyitotta ugyan a kapuit, hogy otthont adjon az év leghangulatosabb filmvetítésének.
A Központi Zálogház, IX. Lónyay utca 30-32. és Kinizsi utca 12.
31
Az L alakú, klinkertéglával borított saroképület évtizedeken át a Magyar Királyi Központi Zálogház központjaként, majd a BÁV részeként működött, de a pusztuló, 4500 négyzetméteres alapterületű, üres épületet 2007-ben a szállodaépítésben gondolkodó Catalonia Hungary Kft. vásárolta meg, terveik azonban nem váltak valósággá, noha az egykori zálogház kis részét láthatóan azóta is – valószínűleg raktárként – használták. 
Azóta sem történt semmiféle, állapotot érintő változás, a Magyar Közlöny 2017. április 3-i számából azonban kiderült, hogy a frissen műemléki védelmet kapott kétszáznyolcvan szobás sarokházra az államnak elővásárlási joga van, másfél hónappal később pedig az 11 millió euróért a Miniszterelnökséghez került.
Kérdés, hogy a műemlékké nyilvánítás miatt jóval szigorúbbá váló építési szabályok miatt vált-e meg a tulajdonos a zálogháztól, vagy a kínálati árnál (10 millió euró) tíz százalékkal magasabb árajánlat bizonyult visszautasíthatatlannak, sőt, a lelakatolt kapujú, omladozó vakolatú épület további sorsa is ismeretlen.
A Balettintézetként elhíresült Drechsler-palota, VI. Andrássy út 25.
Az Operaházzal szemben álló, eredetileg a MÁV Nyugdíjintézetének 24 lakásos bérházaként született, Lechner Ödön és Pártos Gyula tervei szerint épült (1883-1886) palota aljában lévő kávézó a második világháború végéig szívta magába a belvárosban sétáló párokat, híres írókat, illetve az Operaházba induló, kultúrára szomjas embereket, a szocializmus beköszöntével azonban a világ az Andrássy úton is jókorát fordult. A huszonnégy lakást tovább darabolták, a kávézó egykor nyüzsgő termeit, majd az épület egyre több szegletét pedig a Balettintézetként ismert Magyar Táncművészeti Főiskola, illetve az Artistaképző töltötte ki.
2002-ben aztán a falak közt minden zaj elült, az azóta eltelt tizenöt év pedig csak romlást és tulajdonosváltásokat hozott az árkádjai alatt már felállványozott háznak. Több hotelterv is meghiúsult, de a legfrissebb tervek szerint végül tényleg egy szálloda költözik majd a falak közé: a W Hotels Budapest 2022-ben nyílhat majd meg. Reméljük, így lesz."
Hungary,2017-10-22,24.hu,https://24.hu/kulfold/2017/10/22/evekig-ugyanabban-a-nadragban-jart-aztan-megvaltozott-az-elete/,Roncsokból épít otthont,"Nyugdíjazott halász- és  hadihajókat újít fel, és maga is leselejtezett járművekből készült építményben él Hamish Mckenzi Dél-Angliában. A művészi alkotásoknak is beillő lakóhajók atyjánál jártunk.					
Egyedi frizurájával, homloktetoválásával és – nem utolsósorban – különleges lakóhajó otthonával Hamish Mckenzit egyértelműen extrovertáltnak gondolnánk, de őt aligha fogjuk látni valóságshow-hősként, de még egy tévés magazinműsorban sem fog feltűnni. Egy évig vártam arra, hogy újságíróként fogadjon. Nem utálja az újságírókat, csak nem érdekli semmilyen hírverés. Az elmúlt évtizedekben jelent meg pár cikk az ő – és szomszédai – lakóhajóiról, de Hamish azokban is alig szólal meg. Feltételezem, mások sem kaptak több időt tőle. Nekem fél órát adott.
Nagyon szigorú főnök. Mivel többnyire egyedül dolgozik, önmagának állít szabályokat. 30 perc szünetet engedélyez magának délelőtt, majd egykor egy órát ebédre. Együtt tízóraiztunk.
Fotó: Elek Krisztián
A népszerű tengerparti városhoz, Brightonhoz közel, Shoreham-by-Sea-ben vizi cigányokként emlegetik az Adur folyó partján sorakozó negyven hajó lakóit. A legfeltűnőbb Hamish otthona. Ő színes hippi bunkert alkotott. A beépített buszkasztni, a szokatlan formájú ablakok és tetődísz nemcsak az ő ötlete, tervezése, de a megvalósítás is az övé. Asztalosnak tanult, mérnöki és művészeti diplomája is van, de nem művészként tartja magát számon.
Az ide kevés. Ha ki kell hozni egy hajót az árból, akkor nem segít a szépérzék.
A Verda nevű hajó épp átalakítás alatt van. Kívülről is igényel újraszínezést, bent, a konyhán és a hálószobán kívül gyakorlatilag mindenütt felújítás nyomai láthatók. Záporoznak Hamish tervei, mit hogyan képzel el. Olyan otthont akar, ahol nyugodtan visszavonulhat feleségével nyugdíjas éveikre.
Fotó: Elek Krisztián
Rod Stewartot elkergették innen
Állítólag 200 éve Dickens idején is voltak már itt lakóhajók. Rengetegen költöztek ide a második világháború után otthon nélkül maradtak közül, aztán a 60-as-70-es években a hippik népesítették be a hajókat. Rod Stewart is lakott itt húsz barátjával. Őket el is üldözték, mert nem tetszett a helyieknek, hogy nem dolgoznak. Rájuk küldték a rendőröket, elkötötték a hajójukat és elsüllyesztették. A 80-as években elsősorban a megugrott lakásárak miatt jelzáloguktól szabadulók lettek az új lakók.
Fotó: Elek Krisztián
Hamish 86-ban érkezett. Brightonban élt egy ideig, onnan ugrott át egyszer, és megjegyezte magának a helyet. 
Azt mondtam, ha egyszer hajléktalan lennék, hajóra költöznék.
Buszt könnyebb hajóba építeni, mint tűzoltóautót
Pár év múlva, amikor csöppet sem volt rózsás a helyzete, költözött is. 200 fontért ( kb. 70 ezer forint) jutott hozzá a roncshoz, amit szinte nulla befektetéssel, de rengeteg munkával varázsolt használhatóvá. A Verda évekig csak raktárnak, műhelynek volt  jó, körülbelül  2008-tól lakóhajó.
Egy másik nagyon egyedi hajójába egy tűzoltóautót heggesztettek. Az pénzben és időben is többe került.
A buszt 200 fontért vettem, és ketten 3 nap alatt építettük be, a tűzoltóautóért 500-at fizettem és hárman 2-3 hétig dolgoztunk vele.
Már visszahozta az árát, körülbelül egy éve ugyanis kiadják turistáknak.
Fotó: Elek Krisztián
Hamish nem költ sokat anyagra, általában mások feleslegét, kidobott dolgokat használ, nemcsak a Föld védelme miatt. Először inkább anyagi megfontolásból kereste az újrahasznosíthatót, majd rájött, jobban szereti a régit.
Az újrahasznosított anyagban van élet, sokkal több, mint az újban.
Évekig csak egy nadrágja volt
Rettentően dühíti a pazarlás, az, hogy sokan, főleg a mai fiatalok nem gondolkodnak azon, mi miből készül és meddig használhatjuk ki természeti értékeinket. Próbál szerényen élni, de bevallja, mostanában ő is többször esik bűnbe és vásárol olyat, ami nélkül tudott volna élni. Azt mondja, erről a testalkata is árulkodik.
Régen soványabb voltam. És volt, hogy évekig ugyanabban a nadrágban jártam. Nem volt pénzem még ennivalóra sem nagyon, most meg ha van, vásárlok.
Szó sincs nagy luxusról, ráadásul nem is túl régóta van nagyjából biztos, folyamatos bevétele. Csupán egy éve, amióta kiadja az egyik hajóját, ami a kezdetektől olyan népszerű, hogy hónapokkal előre le van foglalva.
Előtte napról-napra éltem, létfenntartásra meg a munkához elengedhetetlen anyagokra költöttem. Ez persze szenvedés volt.
Fotó: Elek Krisztián
Különösebb hírverés nélkül is sok turista téved erre, csak a beszélgetés alatt három csoport csodálta, fotózta a Verdát. Sokan hiszik, hogy lakóhajóra a könnyű élet hívei, a lusták költöznek. Ő az élő ellenpélda. Amióta itt él, mindig dolgozott. Eleinte elsősorban másoknak. Gépeket javított, asztalos munkákat vállalt. Amikor abból lett egy kis pénze, akkor a saját hajóit építgette, csinosította. Pár éve döntött úgy, hogy a hétvégéket szigorúan magának szenteli, egyéb hobbijainak. Van, hogy órákon át csak zongorázik. Imád a természetben barangolni, felfedező túráiból sosem tér haza üres kézzel. Uszadékfától állati koponyáig mindennek jut hely, funkció otthonában. 
Film is van legnagyobb kudarcáról
Sosem bánta meg, hogy hajóra költözött, pedig 30 év alatt rengeteg bosszúságot adtak neki a hajók. Nehezen felejti például, amikor a Verdát fejre kellett fordítani. Felcsörlőzni, rámpára tenni két napig tartott. Ez nagyjából 48 óra folyamatos káromkodásként él az emlékeiben.
Az üveggyapotból készült torpedo hüvelyek majdnem 5 méter hosszúak és 70 centi az átmérőjük. Ezt használták az egyik hajó felfordításánál.  Egyenként egy tonnát tudnak megtartani. Fotó: Elek Krisztián
Egy hajóra körülbelül 2000 fontot költött, és majdnem egy évig dolgoztak rajta, a végén majdnem elsüllyedt, velük együtt. Erről egy amatőr dokumentumfilm is készült. Aki ezt látta, nem vitatja, hogy a hajóátalakítás fáradtságos, idegtépő hobbi.
Rengeteg önkéntessel dolgozott, a világ minden tájáról jöttek hozzá segíteni.
Izgalmas volt, fura figurákat ismertem meg, de ma már jobban szeretek egyedül dolgozni. Amikor tanítok, akkor félbe kell hagynom a munkám. Általában négyszer több idő, ha önkéntesre bízom a feladatot, mintha megcsinálom.
Építési engedély nincs
Lejárt az időnk. Leginkább az övé. Várja a munka. Elkísérhetjük a műhelyébe, ahol épp a tető renoválásához méri patikamérlegen a hozzávalókat a tökéletes mixhez. A bohém külső precíz szakembert takar.
A kreativitásnak itt nem szabnak határt építési engedélyek, mivel hajóról van szó, úgy alakítom, ahogy akarom, de a művészi fantáziámat a mérnöki énem kordában tartja.
Fotó: Elek Krisztián
Hét hajójából kettő vár még felújításra, úgy tervezi, azokat még befejezi, miután elkészül a saját otthona, aztán visszavonul és a következő harminc évben kipiheni az elmúlt harmincat. Azt reméli, szerényen megél majd a turistáknak kiadott hajóból, illetve a másik bérbe adott hajóból, amelyik korábban az ő otthona volt, 15 évig.
Fotó: Elek Krisztián
Távozóban összefutunk az új lakók egyikével. Julia lelkesen osztja meg, miért jobb itt az élet. 
Szeretek különleges helyen élni. A normál házak, a szobák többnyire egyforma kockák, unalmasak a színek. De nézz rá, ebben van élet, játékosság! És itt a víz, aminek folyton változik a színe, a magassága. Ez a változatosság jó az agynak is.
Azt mondja, van víz, villany, fűtés, és körülbelül annyiba kerül lakóhajóban élni, mint egy normál albérletben, csak sokkal izgalmasabb. A közösség aktív, van akinél jógázni lehet, másoknál enni és kisebb-nagyobb művészeti összejöveteleket is tartanak, Hamishnál is rendszeresen.
Julia szerint itt annyira jó, hogy senki nem akar innen elmenni.
Fotó: Elek Krisztián
Shoreham by Sea lakóhajói között nincs két egyforma darab, a halászhajótól az aknakeresőn át a torpedónaszádig lehet itt találni mindent.  A kreatív díszítések, újrahasznosítások többnyire művészlakókról árulkodnak. További fotókért kattintson:
Galéria
Fotó: Elek Krisztián
24huGaléria
Roncsokból épít otthont
1/27						
Fotó: Elek Krisztián
Fotó megosztása: 
2/27						
Fotó: Elek Krisztián
Fotó megosztása: 
3/27						
Fotó: Elek Krisztián
Fotó megosztása: 
5/27						
Fotó: Elek Krisztián
Fotó megosztása: 
6/27						
Fotó: Elek Krisztián
Fotó megosztása: 
7/27						
Fotó: Elek Krisztián
Fotó megosztása: 
9/27						
Fotó: Elek Krisztián
Fotó megosztása: 
10/27						
Fotó: Elek Krisztián
Fotó megosztása: 
11/27						
Fotó: Elek Krisztián
Fotó megosztása: 
13/27						
Fotó: Elek Krisztián
Fotó megosztása: 
14/27						
Fotó: Elek Krisztián
Fotó megosztása: 
15/27						
Fotó: Elek Krisztián
Fotó megosztása: 
17/27						
Fotó: Elek Krisztián
Fotó megosztása: 
18/27						
Fotó: Elek Krisztián
Fotó megosztása: 
19/27						
Fotó: Elek Krisztián
Fotó megosztása: 
21/27						
Fotó: Elek Krisztián
Fotó megosztása: 
22/27						
Fotó: Elek Krisztián
Fotó megosztása: 
23/27						
Fotó: Elek Krisztián
Fotó megosztása: 
25/27						
Fotó: Elek Krisztián
Fotó megosztása: 
26/27						
Fotó: Elek Krisztián
Fotó megosztása: 
Kapcsolódó cikkek
						Ezek a sokkoló képek megmutatják, miért olyan fontos az újrahasznosítás					
							újrahasznosítás
						
						2024-től csak újrahasznosított műanyagokból gyárt az Adidas					
							adidas
						
						Rómában műanyaghulladékért is lehet metrójegyet venni					
							metró
						
						Újrahasznosítják a Mount Everesten összegyűjtött hulladékot					
							mount everest
						
						Pénztárca Ausztráliában és új abroncsok: ezek is lehetnek a használt járműgumiból					
							dw
						
Fotó megosztása:"
Hungary,2017-08-07,24.hu,https://24.hu/elet-stilus/2017/08/07/mindossze-93-ezer-euro-adot-fizetett-az-airbnb-franciaorszagban/,Mindössze 93 ezer euró adót fizetett az Airbnb Franciaországban,"Annak ellenére, hogy Franciaország az Airbnb második legnagyobb piaca,
mindössze 93 ezer eurót, azaz 27,9 millió forint adót fizetett be 2016-ban. 
A Le Parisien lap szerint tavaly összesen 400 ezer apróhirdetést tett fel az oldalára a lakáskiadással foglalkozó cég, ebből 60 ezer Párizzsal kapcsolatos volt. És miközben a 93 ezer euró már előrelépés a 2015-ös összeghez képest (69 ezer euró), az Airbnb adója még így is csak akkora, mint a kis- és középvállalkozásoké.
Igaz, a cég semmi illegálisat nem tesz: a központja Írországban van, ahol a legalacsonyabb az adó Európában, mindössze 12,5 százalék, miközben a foglalásokhoz kapcsolódó számlákat brit és ír cégeken keresztül állítják ki. Franciaországban csak egy marketingcsapat működik.
(The Local, kiemelt kép: Getty Images)"
Hungary,2017-09-13,24.hu,https://24.hu/media/2017/09/13/ingyen-lakas-es-meg-vetkozni-sem-kell-elindult-a-belakoltatva-mediasok-vannak-mogotte/,"Ingyen lakás, és még vetkőzni sem kell? Elindult a Belakoltatva, médiások vannak mögötte","A Belakoltatva kezdeményezés keretében fél évre ingyen be lehet költözni egy lakásba lakótársnak. Kukkolás, webkamera nincs, de azért némiképp hasonlít a dolog egy valóságshowra. A kezdeményezéssel egy új hazai portál indítását népszerűsítik.					
Új, közösségi médiás funkciókban bővelkedő, jellegében leginkább talán az Airbnb-hez hasonlítható lakásbérlemény-kereső és kínáló szolgáltatást, illetve rentingo.com Zrt. néven új céget indított Blum Péter, a Házipatika.com egykori alapító-tulajdonosa és Danóczy Balázs, a Portfolio.hu portál egykori alapító-tulajdonosa. Danóczy és Blum nevéhez fűződik egyébként a Rentingón, a ma már a Central Digitális Média Csoporthoz tartozó Házipatikán és a Net Médiához tartozó Portfolio.hu-n kívül a Petissimo nevű, rendkívül sikeres, ma már külföldön is ismert internetes kutya- és macskaeledel, valamint állatfelszerelés és kiegészítő webshop is. A Rentingo.com Zrt. cégben, bár ő nem tulajdonos, igazgatósági tag Danóczy-n és Blumon kívül egyébként Szlankó János, a KFKI Csoport egykori elnöke és társtulajdonosa is.
Megkönnyítik az albérletkeresést és kiadást
Ami a Rentingót illeti, a weboldal több olyan új funkciót is nyújt az „albérletet” (azaz hivatalos nevén lakásbérleményt) kereső és kínáló közösségnek, melyek a hagyományos albérletes oldalakon nem voltak elérhetők. Ilyen funkció például, hogy a hirdetőkkel csak ellenőrzést követően, például a személyi igazolvány vagy más hivatalos okmány feltöltésével lehet felvenni a kapcsolatot, hogy ezzel is kiszűrjék a komolytalan vagy rossz szándékú érdeklődőket, illetve a lakás tulajdonosának elérhetőségeit csak azok az érdeklődők kaphatják meg, akiknek erre a lakás tulajdonosa engedély ad. Szintén a szűrést szolgálja, hogy mind a bérbeadókat, mind pedig a potenciális bérlőket értékelni lehet, így ha például valaki lakástulajdonosként valótlan adatokat közölt a hirdetésben, akkor utána a következő érdeklődők ezekről is értesülhetnek, hasonlóan ahhoz, hogy ha egy érdeklődő nem jelent meg a megbeszélt találkozóra a lakás megtekintésekor, akkor erről értesülni fog a többi bérbeadó is, akinél az illető utána jelentkezik. Az oldalon ezenkívül lehetőség van lakótársak keresésére is, ami főleg azon egyetemistáknak lehet jó, akik összeköltöznének valakivel a költségek leszorítása vagy épp a közösségi élmény érdekében. Az oldal nem titkolt célja, hogy kiszűrje a csalókat, szélhámosokat, illetve mindazokat, akiktől egy lakástulajdonos érthető okokból szeretné magát távol tartani, illetve bérlőként lejárt hirdetésekkel sem lehet találkozni az oldalon. 
Máris külföldi terjeszkedést terveznek
A Rentingo ahhoz a trendhez is igazodott, hogy egyes lakásokért komoly árharc alakul ki a lehetséges bérlőjelöltek között: ilyen esetekre a site átláthatóan működő licitálás lehetőségét is biztosítja, így a tulajdonos mindig a lehető legjobb áron tudja a lakását kiadni bérbe. A Rentingo egyébként már most is több nyelven, így angolul és németül is működik, egyrészt, hogy a Magyarországon élő külföldiek is használhassák, másrészt mivel az alapítók úgy tervezik, hogy az új startupjukkal hamarosan külföldön is megjelennek. Danóczyék véleménye szerint ugyanis hasonló oldalra más országokban is nagy igény lenne, a klasszikus ingatlanos oldalak használata ugyanis sok buktatóval jár. Ezen az oldalon viszont kevésbé érhetik negatív meglepetések a bérbeadókat és a bérlőket, ugyanis itt például még a lakásbérleti szerződés tartalma is előzetesen megismerhető, illetve a bérbeadók és a bérlők is bemutatkozó profiloldallal rendelkeznek. A cél az, hogy a bérlők és a bérbeadók előzetesen is alaposan leinformálhatók legyenek, illetve kiszűrjék a kockázatokat és minél kevesebb időt kelljen elölteni a bérlő, illetve a bérbeadó megtalálásával.
A Belakoltatva nem egy klasszikus valóságshow, de itt is ingyen lehet lakni
A napokban elindított Rentingo lakótárskereső megoldását egy különleges kezdeményezéssel igyekeznek ismertté tenni Belakoltatva néven. A Belakoltatva keretében bárki jelentkezhet félévre lakótársnak egy trendi, panorámás ötszobás budapesti lakásba úgy, hogy az ott tartózkodásért semmiféle költséget nem kell fizetni. A lakásba beköltözők kilétéről mindig a már bent lakók döntenek. A „belakoltatott” lakók együttlakásáról (problémákról és előnyökről) folyamatosan YouTube videókat is feltöltenek, a célcsoportja a kezdeményezésnek a 18-28 év közötti fiatalok, és különböző Facebook és Instagram aktivitások is kapcsolódnak hozzá. Az első lakó megvan, ő választja ki a következő lakót azok közül, akik jelentkeznek a játékra a Rentingón, a harmadik lakót már közösen választják ki, a negyedik lakó esetében pedig szavazni lehet majd.
A beköltöző lakóknak egyébként nincsenek kötelezettségeik, mindössze annyi, hogy időnként kommunikáljanak az együttlakásról, a benti létükről a közösségi médiában. Kukkolás, webkamera viszont nincs, szóval azért nem egy klasszikus valóságshow netes adaptációjáról van szó, még ha van is némi hasonlóság.
Kiemelt kép: Alexa, az első lakó"
Hungary,2017-08-30,24.hu,https://24.hu/belfold/2017/08/30/a-hangszigetelo-ablak-sem-ved-a-zajtol-a-bulinegyedben/,A hangszigetelő ablak sem véd a zajtól a bulinegyedben,"Többen is kicseréltették az ablakaikat Erzsébetvárosban, hogy ne hallják a bulinegyedben hangoskodókat, de még így sem tudnak éjszaka pihenni.
Az Abcúg videót készített az Élhetőbb Erzsébetvárosért csoport tüntetésén és több lakóval is beszéltek. Az egyikük azt mondta, hogy a házban, amelyben lakik, mindössze 10-15 százalék az állandó lakó, a többi lakás egy részét airbnb keretében adják ki. Az ott elszállásolt turisták miatt sok a panasz.
Egy másik lakó szerint képtelenség nyitott ablaknál aludni és szintén problémát jelent a szemét és az emberi ürülék a járdán."
Hungary,2017-07-27,24.hu,https://24.hu/fn/gazdasag/2017/07/27/fordulat-johet-az-airbnb-ben/,Fordulat jöhet az Airbnb-ben,"Átláthatóvá tennék a magyarországi lakáshoteleket.					
Elkezdődtek az egyeztetések a Magyar Turisztikai Ügynökségnél a rövid távú lakáskiadás, benne az airbnb-zés újraszabályozásáról – írja a Világgazdaság. Ezt a Magyar Szállodák és Éttermek Szövetsége (MSZÉSZ) évek óta szorgalmazta, most a munkába külső szakértőket is bevonnak.
A szállodaszövetség javasolja a kereskedelmi szálláshelyekkel azonos adózás bevezetését, a kiadható napok éves szintű korlátozását, minimális egészségügyi, biztonsági követelmények előírását, a közvetítő platformok felelősségének meghatározását. A csomagban szerepel a vendégek bejelentése a schengeni előírások szerint, és adatszolgáltatás a szállásadók vendégforgalmáról, bevételeiről.
Flesch Tamás, az MSZÉSZ általános alelnöke közölte, hogy a 20 ezer budapesti, három-öt csillagos szálloda forgalmi adatairól több bontásban is pontos adatok vannak, de a nyolcezer airbnb-s lakásról nagyon keveset tudni, noha azok egyre nagyobb szeletet hasítanak ki a vendégforgalomból. Az airbnb-zést nem ellehetetleníteni kellene, csak megszüntetni az olyan – Airbnb címszó alatt megjelent – lakáshoteleket, amelyek szállodaként működnek, de nem úgy adóznak – tette hozzá. Ilyen épületeket már kifejezetten a befektetőknek építenek, és cégek adják ki a szállásokat. (mti)"
Hungary,2017-08-16,24.hu,https://24.hu/tech/2017/08/16/tobb-szaz-lakot-zart-ki-az-elromlott-okos-ajtozar/,Több száz lakót zártak ki az elromlott okos ajtózárak,"A LockState nevű okosajtózárakat gyártó cég ügyfelei valószínűleg visszatérnek a hagyományos megoldásokhoz, miután egy frissítés kiütötte eszközük szoftverét. Még szerencse, hogy a vásárlók valódi kulccsal ki tudták nyitni a lakást.					
Közel 500 vásárlónak okozott kellemetlenséget egy szoftveres hiba, aminek következtében a LockState nevű cég okosított “RemoteLock 6i” ajtózárai működésképtelenné váltak. A 469 dolláros (kb. 121 ezer forint) eszközt főleg üzleti célra ajánlják, és sok szállásadó is használja arra, hogy a vendégek belépéseit appon keresztül kövesse a távolból.
A galibát egy frissítés okozta: valójában a 7i modellhez szánt program érkezett meg a wifis eszközre, aminek letöltése után a zár szoftvere nem tudott csatlakozni a cég webes szolgáltatásához, így nemcsak hogy a zárak nyitását, de a szükséges javítást sem lehetett távolról elintézni,  így két megoldást ajánlottak e-mailben az érintetteknek.
Forrás: LockState
A leggyorsabb eljárásként azt javasolta a gyártó, hogy a vásárló távolítsa el a zárat az ajtóból, és postázza vissza nekik, ez esetben egy hét alatt megjavítják az eszközt. Máskülönben két hetet kell várniuk az újabb szállítmányra. Szerencsére a zárakat az okos zár mellé küldött hagyományos kulcsokkal ki tudták nyitni a vásárlók.A helyzetet még tovább bonyolítja, hogy a LockState a szállásmegosztásokkal foglalkozó Airbnb Host Assist tagja, és körülbelül 200 érintett egyben szállásadó is, akiknek a hiba folytán változtatniuk, vagy törölniük kellett megbeszélt foglalásaikat."
Hungary,2017-06-21,24.hu,https://24.hu/fn/gazdasag/2017/06/21/nav-os-figyelmeztetes-az-airbnb-zoknek-muszaj-szamlat-adni/,NAV-os figyelmeztetés az Airbnb-zőknek: muszáj számlát adni,"Online foglalási rendszeren – például az Airbnb-n vagy más hasonló rendszeren – keresztül akár egy vagy több szobát, akár egy teljes ingatlant szálláshelyként bérbeadó magánszemély a szolgáltatás üzletszerűségére tekintettel az áfatörvény alapján adóalanynak minősül, adószám kiváltására köteles és az általa nyújtott kereskedelmi-szálláshely szolgáltatásra számlakibocsátási kötelezettség is terheli – figyelmeztet a NAV honlapján.
A kötelezettségekről a 24.hu is írt pár napja:
Mint a NAV rögzíti: a kereskedelmi szálláshely-szolgáltatás az áfatörvény alkalmazásában ingatlan-bérbeadásnak minősül. Az ingatlan-bérbeadás az áfatörvény alapján főszabályként adómentes szolgáltatás, ugyanakkor ez az adómentesség az ingatlanok idegenforgalmi, turisztikai célú hasznosítására,  azaz a kereskedelmi szálláshely-szolgáltatásra az áfatörvény vonatkozó rendelkezése értelmében már nem terjed ki. Ebből következően a kereskedelmi szálláshely-szolgáltatás az áfa rendszerében kötelezően adóköteles tevékenységnek minősül, a kedvezményes, 18 százalékos adókulcs alá tartozik. A törvényi feltételek fennállása esetén azzonban adóalany alanyi adómentességet választhat, ez esetben a szolgáltatás után nem kell áfát fizetnie – teszi hozzá a NAV.
A tevékenység személyi jövedelemadózása során a – nem egyéni vállalkozóként adózni kívánó – magánszemély kétféle módon állapíthatja meg adókötelezettségét: az önálló tevékenységre vonatkozó szabályok szerint (a tételes költségelszámolást, vagy a 10 százalékos költséghányad módszerével megállapított jövedelemszámítási szabályokat alkalmazva) vagy a tételes átalányadózást választva. Az önálló tevékenységre vonatkozó szabályok szerint meghatározott jövedelmet 15 százalékos személyi jövedelemadó, valamint 22 százalékos egészségügyi hozzájárulás terheli.
A tételes átalányadózás csak akkor választható, ha a fizető-vendéglátó magánszemély a tevékenységet a tulajdonában vagy haszonélvezetében lévő egy lakásban vagy üdülőházban folytatja. A személyi jövedelemadózás szempontjából fizető-vendéglátó tevékenységet folytató magánszemély az lehet, aki – nem egyéni vállalkozóként – egyéb szálláshely-szolgáltatási tevékenység keretében nyújt szálláshelyet ugyanannak a személynek adóévenként 90 napot meg nem haladó időtartamra. 
A fizetendő tételes átalányadó éves összege szobánként 38 400 forint, ezen felül egészségügyi hozzájárulás fizetésére nem köteles a magánszemély.
Az érintett témában az adóhatóság honlapján „Kereskedelmi szálláshely-szolgáltatást online foglalási rendszeren keresztül nyújtó adóalanyok adózására vonatkozó legfontosabb tudnivalók” címmel tájékoztatót is közzétett, melyből e tevékenység alapvető adózási szabályai részletesebben is megismerhetők."
Hungary,2017-11-19,24.hu,https://24.hu/kultura/2017/11/19/valtoztasd-meg-a-vilagot-de-ne-legy-pocs-igy-hangzik-a-facebook-epulet-egyik-felirata/,"Változtasd meg a világot, de ne légy pöcs – így hangzik a Facebook-épület egyik felirata","És még egy okosság: az igazán nagy és áthidalhatatlan különbség az, hogy valaki él-e vagy meghalt. Matiné.					
Márk újabb evangéliuma
 
Egy újabb Márk, ezúttal Zuckerberg, egy fékezhetetlen és nagyszerű fiú. Az apja fogorvos volt. Ezzel a névvel a Józsefvárosban is praktizálhatott volna, igaz, akkor nem nevelhette volna fel a családját New Yorktól húsz mérföldnyire. Akkor Mark nem juthatott volna be a Boston melletti Harvardra, és nem készült volna programozónak. De annak készült már a bármicvója, azaz a zsidó férfiakat érettnek avató szertartása után. Akit megnyugtat, közlöm, hogy Mark ateista, a felesége vietnami-kínai menekültek gyermeke, s jártak már Magyarországon kutyakeresőben, ráadásul van már gyermekük is.
Mi az a Matiné?
Vasárnap délelőttönként egy-egy regényből mutatunk részletet, jobbára kortárstól, remek szövegeket, történeteket. Ha tetszik, az oldal alján ott a kötet szerzője, címe, kiadója, irány a könyvesbolt vagy a könyvtár.
A Matiné eddigi termését itt találni.
Mark másodéves korában hagyta ott az egyetemet, ahogyan Bill Gates, a Microsoft tulajdonosa, a Windows kitalálója. Mark és Bill: ők nem feltalálók, hanem kitalálók. A rendszer elemei ott voltak, de ezeket csak egy erős vízió forraszthatta össze. A Windows ablakot jelent, a vízió mögötte egyszerű volt: ablakot úgy nyitunk a világra, hogy minden rendű és rangú ember számára kinyitjuk a világot.
Mark nemkülönben. Facebook: leromboljuk az egyetemi hálótermek falait, s megkérdezzük, hát veled, testvér, mi van? Eddig arctalan tömegnek láttunk, de most majd felragyog a FACE, az arcod, a személyiséged. Érdekel, ki vagy, megosztod velem a félelmeidet is. Tetszik? Nem tetszik? A véleményedre is kíváncsiak vagyunk.
Zuckerberg, Zuckerberg. A cukorsüveg hegye? Ilyen neveket a felvilágosult abszolutizmus uralkodói adtak, ezért a sok Grűn meg Schwarz meg Orsós. Ellis Islandon az amerikai bevándorlási hivatal pecsétőrei sem takarékoskodtak csúfnevekkel.
Van abban valami felemelő üzenet, hogy az új prófétát Marknak meg Zuckerbergnek hívják. Hívhatták persze akárhogyan. Egyetemi társai emlékeznek arra, hogy Mark az Odüsszeiából citált, meg Vergiliust idézett latinul. Amikor feleségével először látogattak Kínába, előtte megtanult mandarin nyelven.
Fotó: AFP/EYEPRESS
Ennyi anekdotát Bill Gatesről is bátran egybegyűjthetünk, s esztendőnként leshetjük, ki a világ leggazdagabb embere, Bill vagy Mark, vagy csak harmadik helyre szorultak Warren Buffett befektetésguru mögött. 
Milliárdokról van szó. Ám ezeket a milliárdosokat még valami egybefonja. Bill, Mark és Warren megfogadták, hogy vagyonuk több mint kilencvenhat százalékát még életükben jótékony célra fordítják.
Nem is lehet másképp. A Facebookot közösségi oldalnak hívják. Ha elakadsz a Windowsban, hívhatod a közösséget segítségül. Persze nem kell idealizálni milliárdos vállalkozókat. Zuckerberg pályáját perek sokasága szegélyezi. Akadt egyetemi szobatársa, aki az ötlet ellopásával vádolta Markot. Csakhogy az ötlet ott hevert a küszöbön. Internet plusz személyes weboldal, egyenlő Facebook.
Mindez persze nem lehetett ilyen egyszerű. Gigászi technológiai apparátus szolgálja azt, hogy a közösségi oldal egyáltalán működjék. A háttérben ott a személyes adatok védelmének gondja, a megjelenítés esztétikája, a felület teméntelen funkciója, az a keresőgép, amely egyetlen másodperc alatt kidobja az ismerőseidet, akiket meghívhatsz, vagy akár kitilthatsz.
A technikán túl ott a gyakorlat célja: lebontani a falakat az egyes személy és a választott közösség között. Az üzenetek a palackban gyorsan partot érnek. Ahol bizonyos lefedettség felfedezhető, ott az egyes ember nem lehet teljesen elhagyatott. A „lefedettség” pedig egy adott ország, település fejlettségének mércéje. A szabad internet ugyanakkor a szabadság fokát árulja el.
Zuckerberg ingyen adná a Facebookot Afrikának. Hatalmas ugrás lenne. Zimbabwéban például alig van közvilágítás. A Facebook és a Twitter egy technikai utópia része. Platónnál a filozófusok uralkodtak, Palo Alto és Manlo Park környékén a mérnökök, programozók.
Fotó: AFP/Albert Gonzalez Farran
A politikát eredetileg száműzték a Sand Hill Roadról, ahol a start-up cégeket finanszírozó V.C.-k, azaz a „venture capital”, vállalkozó vagy kalandortőke vert tanyát. Amikor Obama elnök először leszállt a Szilícium-völgybe, sokan ügyet se vetettek rá. Az elnök a kormány, a kormány pedig túlbonyolított szervezet, csupa működési zavar, az egyenes vonalat sem ismerő bürokrácia. 
Azóta megenyhült a technológia világvölgye. Halála előtt Steve Jobs, az Apple vezéralakja különleges vízumért lobbizott éppen Obamánál: bevándorló mérnököknek követelt különleges eljárást.
Mark Zuckerberg már a bevándorlási politika egészének reformjára törekszik. A Facebook társadalmi ellentéteket kiegyenlítő erejében bízik. Bevándorlók unokájaként az esélyegyenlőségért küzd.
San Franciscótól a Szilícium-völgyig – micsoda utópia! Az északkaliforniai nagyváros utcáin kora reggel feltűnnek a Google wifivel felszerelt autóbuszai: jönnek a dolgozókért. A Facebook épülete előtt egyre több a Tesla, míg az épületen belül minden szolgáltatás fellelhető: borbély és tornaterem, vegán étterem s persze gigászi terminálok sora. A Facebook tőkéje kettőszáznyolcvan milliárd dollár körül ingadozik.
Ez a szám csak akkor érzékelhető, ha egybevetjük az internetfelhasználók hárommilliárdos hadseregével. Amikor a kétezres évek elején az internetbiznisz összeomlott, nem volt még okos telefon, nem volt még gyors kapcsolat, nem voltak városok, melyeket kommunikációs háló fedett le, nem volt még Skype, mellyel szétszakított családok ingyen beszélhetnek földrészek között. Az összeomlásból tanult a Szilícium-völgy. Olykor túlzott óvatosságot. Nagy befektetők maradtak le az Überről s majdnem az Airbnb-ről. Holott a közlekedés és lakhatás ilyen világtalálmányai azonos alapelven nyugszanak: megosztani a fájlokat, megosztani a gépkocsi üléseit, lökést adni a turizmusnak valaminő közösségi alapon.
A jövő már itt van – csak még nem egyenlő elosztásban. Ez a Szilícium- völgy egyik jelszava. Hogy ez az elosztás megvalósuljon, Mark Zuckerberg középiskolákba jár „téríteni”, azaz felébreszteni a technológia iránti érdeklődést. A Facebook évtizedesnél is hosszabb története egy új mentalitás ébresztésén munkálkodott.
Fotó: AFP/Kimihiro Hoshino
Változtasd meg a világot, de ne légy pöcs – így hangzik a Facebook-épület egyik felirata. Ez nem engedi feledtetni, hogy a legmodernebb technikai forradalom az ellenkultúrából nőtt ki. A lázadó virággyerekek s a gyarapodó rockbandák a kormányzati ellenőrzési módszerek ellen lázadtak. Allen Ginsberg Üvöltése a bibliája lett ennek a nemzedéknek. 
A lázadás a lehetséges határait feszegette. A Stanford Egyetem főutcájának Venetia éttermében egy fiatal ukrán programozó előadta Peter Thiel befektetőnek, hogyan lehetséges a biztonságos pénzátutalás a bankok megkerülésével. Így született a PayPal. Ezt aztán eladták az eBaynek több milliárd dollárért.
Ez a Peter Thiel volt a Facebook első befektetője. Zuckerbergnek szerencséje volt. Számos közösségi oldal vetélkedett a befektetők figyelméért. A legnagyobbra nőtt befektetőkonzorcium (Marc Andreessen – Horowitz) esztendőnként háromezer ötletet hallgat meg. Aztán egy tucatba befektet, mindenekelőtt olyan technikai cégbe, melynek profitja több százmilliót ígér.
A technológiai utópisták természetesen számos kérdésre nem tudnak válaszolni. Elsőnek arra, hogy a technológiai fejlődés – így a robotika – szűkíti-e a munkaerőpiacot. Az internetforradalom nem jelentkezik közvetlenül a számokban. A gazdasági növekedés alig tükrözi a technológiai forradalom eredményeit. A társadalmi olló szétnyílásának haszonélvezői maguk a technokraták, a milliárdos és szerény álmodozók.
A tudományos eredmények csak akkor szolgálják az emberiség üdvét, ha minél szélesebb tömegek életét teszik elviselhetőbbé. Zuckerberg és társai rájöttek arra, hogy társadalmi reform nélkül el-elakad az innováció szelleme. A humán genom térképe hatalmas lépés az egyénre szabható orvostudományban, de a biztosító társaságok profitigénye sok gyógyításnak határt szabhat.
Fotó: Thinkstock
A technológia önmagában semmit sem ér a társadalmi elvárások horizontja nélkül. A kínai császár egykoron ismerte a puskaport, de görögtüzes ünnepségekre használta. Az óra felfedezése is a kínaiaké anélkül, hogy az idő mérésére használták volna. A modern találmányok mögött ott munkált a nyugati világnak ama szelleme, amelyet Max Weber a Zweckrationalität, azaz célracionalitás szóval jellemzett. Az első orsós fonógép, a gőzgépbe igázása mind valaminő cél szolgált, melyhez hozzátartozott bizonyos igazgatási és elosztási rendszer. Egy találmány akkor érvényes, ha célszerűen hasznosítható – a haszon, mint a képzelet előrehajtó eleme, része az innováció kultúrájának. 
A Zuckerberg-galaxisban felismerték, hogy minden nagy felfedezés kommunikációs forradalom. A kerék felfedezése is az volt: könnyebben gurult tőle a szekér. Kopernikusz, Galilei és Newton nélkül nem lett volna óceánhajózás vagy tájékozódás a világegyetemben. Einstein nélkül nem juthattunk volna el a Holdra.
Érdemes persze észbe venni a kulturális pesszimisták ellenállását. Martin Heidegger, a nagy hatású német filozófus Nietzsche nyomán kétkedéssel fogadta az új természettudományt, és azt hirdette még a múlt század ötvenes éveiben is, hogy a Nyugat kimerült, még az anyag lényegét sem tárta fel, ezért éppen a dolgok természetét nem képes megismerni. A lényeghez csakis a poiesis, azaz a költészet alkotóereje képes eljutni.
Ha az összes fejlett államot atombomba pusztítaná el, s háromszáz esztendő múltán Afrikából kellene rekonstruálni mindazt, amit a katasztrófa eltemetett, kihez fordulhatnának? A kérdést a posztmodern filozófuspápa, Richard Rorty tette fel. S azt válaszolta: semmiképpen sem a filozófusokhoz. Azok – s erre Heideggert idézi – esszencialisták, valóságidegenek. A tegnaphoz, annak felidézéséhez, az istenek mosolyához, a humorhoz s annak gyermekéhez, a regényhez kellene fordulni. Márcsak azért is, mert – ahogyan azt Flaubert nyomán Milan Kundera felfedezte – a tudomány századában az ostobaság is fejlődött, tán együtt a technikával.
Az ostobaság legújabb kori történetének ékes bizonyítéka a Facebook trolljainak hozzájárulása a butaság terjedésének nemzetköziségéhez. Zuckerberg eredeti eszméje a „citizen journalist”, azaz a civil újságíró volt. Újságja pedig a Facebook. Ez az újságíró-polgár még nem nőtt fel, sőt nemegyszer a habzó gyűlölet terjesztője lett. A Facebookot alkalmanként cenzúrázni kell, leginkább Flaubert Bouvard és Pécuchet-féle tudós nyárspolgárainak ötleteitől.
Fotó: Thinkstock
A Szilícium-völgy újítói nemegyszer nyilvánosan panaszkodtak, nem érnek rá olvasni. Negyvenesztendős korukban kapnak rá a klasszikusokra, s vallanak szerelmet Dickensnek vagy Tolsztojnak. Civilizációnk nagy kaland, az egyenlőtlen fejlődés hajósa, olykor hajótöröttje el-eljut egy olyan révbe, mint a mindenkinek nyitott Facebook. Áldása és átka ma már, csaknem másfél évtizedes múltja nyomán, nyilvánvaló. A világ megváltására készült – feladatát még nem teljesítette be. 
Facebook-felhasználó vagyok. Azokat a gondolataimat, melyeket nem mondanék el senkinek, elmondom ott mindenkinek. Az újítások, felfedezések iránti vonzalmam régi keletű. Elsőnek írtam Watson és Crick dupla hélixéről. A Beatles-biblia megpróbálta feltárni az összefüggést az elektromos gitár, a hangrögzítés fejlődése és a Beatlest felszínre dobó társadalmi közhangulat között.
Az én Facebook-oldalam különbözni igyekszik több ezer felhasználóétól. Igencsak kevés magánéleti bejegyzésem van. Nem közlöm tízezres híveimmel, merre jártam, mit ebédeltem. Nem használom nyomkövetőnek az oldalamat. Titkos ambícióm az, hogy a felület teremtette lehetőséghez mérem a műfajomat.
Én kommentárokat teszek közzé. Szöveg- és eseménymagyarázatokat. Exegézist, ahogyan egykor a szent szövegek jelentését fejtegették. A Facebook-bejegyzés a nehezebb szövegmagyarázatok között a kritikai elemzés könnyűlovassága. Előnye a gyors reagálás. Fegyverei között kiemelt szerepet kap az irónia, a derű, a mosoly.
Jelen kötet az esztendei termés gyűjteménye. Ha bekövetkeznék az a pusztítás, amelyet a rosszkedvű filozófusok vizionáltak, az én jegyzeteimből a kornak csak töredékes képét rekonstruálhatnák. De a megmentett jegyzetekből egy vidám kommentátor megbocsátó arca nézne vissza.
A Szilícium-völgy egyik nagybefektetője mondta, hogy az igazán nagy és áthidalhatatlan különbség az, hogy valaki él-e vagy meghalt.
Ungvári Tamás: A Zuckerberg-galaxis
Scolar, 2016
Kiemelt kép: AFP/Getty Images/Justin Sullivan"
Hungary,2017-08-09,24.hu,https://24.hu/kulfold/2017/08/09/ki-lehet-venni-ejszakara-donald-trump-szulohazat/,Ki lehet venni éjszakára Donald Trump szülőházát,"Beköltözhetnek Donald Trump New York-i szülőházába az amerikai elnök rajongói, ha fizetnek 725 dollárt (188 ezer forintot) egy éjszakáért.
Ennyi pénzért akár húsz ember is elfér az öt hálószobás családi házban, amelyet az elnök apja, Fred Trump építtetett 1940-ben New York Queens városrészében, a csendes és elegáns Jamaica Estate negyedben neo-Tudor stílusban.
Az 1946-os születésű Trump életének mindössze első néhány évét töltötte a favázas szerkezetű házban, 1951-ben a család elköltözött egy másik, kolonnádos házba, amelyet ugyancsak az apa építtetett nem sokkal távolabb.
Az AirBnb szállásajánló portálon szerdán megjelent hirdetés szerint “nem sok minden változott a házban azóta, hogy Trumpék itt laktak”. Az ajánló “egyedülálló és rendkívüli lehetőségnek” nevezi, hogy ki lehet bérelni egy hivatalban lévő amerikai elnök (egykori) házát.
A ház halljában a bérlőket az elnök életnagyságú papírmasé mása fogadja, amely az ajánló szerint “kiváló társaság ahhoz, hogy az ember éjszakába nyúlóan nézze a Fox News-t”. A lakók Twitteren követhetik az elnök üzeneteit, és a kábeltévén nézhetik ugyanazokat a tévéműsorokat, amelyeket az elnök is.
Gyerekkora első éveinek helyszínéből nem az elnök csinál üzletet, hanem egy ingatlanbefektető, amely Trump elnökké választása után rögtön fantáziát látott a családi házban.
Donald Trump gyerekkori házát egy nyolc éve ott lakó vendéglős adta el egy befektetőnek a politikus-üzletember tavaly novemberi választási győzelme után. A befektető idén márciusban 2,14 millió dollárt eladta az ingatlant egy kínai üzletasszonynak, de visszabérelte tőle, és most a szálláskereső portálon hirdeti kibérlésre."
Hungary,2017-08-09,24.hu,https://24.hu/kozelet/2017/08/09/110-ezer-naponta-luxusvillabol-jar-dolgozni-a-gyerektaborok-fonoke/,110 ezer naponta: luxusvillából jár dolgozni a gyerektáborok főnöke,"A rászoruló gyerekek üdültetését végző alapítvány főtitkára a Balaton-part egyik legdrágább szállásáról jár be nap mint nap a zánkai irodájába.					
A kormány az utóbbi hetekben nagyon rákapcsolt a gyermeküdültetés reklámozására, tévékben, rádiókban és interneten futtatják egyszerre az Erzsébet-táborok reklámjait. A fő üzenet az, hogy az idén 26 ezer gyerek nyaralhat a Balatonnál, olyanok is, akik ezt amúgy nem engedhetnék meg maguknak.
A Balaton legnagyobb nyaralóhelye, az egykori zánkai úttörőtábor a közelmúltban tokkal-vonóval az Erzsébet a Kárpát-medencei Gyermekekért Alapítvány (EKGYA) tulajdonába került. A 17 milliárd forint értékű ingatlanegyüttest az állam ingyen adta oda a Szeged-Csanádi Egyházmegye fennhatósága alá tartozó alapítványnak, majd tavasszal egy 15 milliárd forintos csomaggal még megtoldotta az adományt. A táboroztatásra szánt összegre az alapítvány írhatott ki közbeszerzést, amit egyetlen pályázóként saját cége, az Erzsébet Táborok Kft. nyert el.
Hornyák TiborFotó: MTI/Büki László
Az alapítvány főtitkári posztját a 2016-os alapítás óta Hornyák Tibor tölti be, és egyidejűleg ő lett az ügyvezető igazgató az Erzsébet Táborok Kft.-ben is. A több tízmilliárdos vagyon urává vált Hornyák nem Zánkán lakik.
A budapesti illetőségű főtitkár-ügyvezető az egész nyári szezonban a Balaton-part egyik legdrágább szálláshelyéről jár be a tábor területén lévő irodájába. A 24.hu információja szerint egy napi 110 ezer forintért bérelhető házban találtak neki megfelelő szállást.
Forrás: AirBnB
Az akár kilenc ember számára elegendő férőhellyel rendelkező Villa Art Zánka szomszédságában, Monoszlón található. A házat egy luxus szálláshelyeket kínáló internetes oldal több budapesti apartman társaságában kínálja külföldi turisták és üzletemberek számára. Az oldal szerint a négyhálószobás villa több mint 200 négyzetméteres alapterületű, és egy hatalmas étkezőterasz, valamint a kertben egy úszómedence is tartozik hozzá. A falakat kortárs festmények borítják. Az oldal foglalási naptára szerint a házat egész nyárra lekötötték. 
Monoszlón a helyiek is megerősítették, hogy a villában nyár eleje óta a zánkai tábor főnöke lakik, szolgálati Skodája rendszeresen ott parkol a ház előtt a falu főutcáján.
Fotó: 24.hu
A 41 éves, közlekedésmérnöki végzettségű Hornyák a Miniszterelnökség munkatársa volt, mielőtt az Erzsébet-táborok irányítója lett.
Korábbi főnökéhez, L. Simon Lászlóhoz hasonlóan ő is Székesfehérvárról indult. Kettejük régi bizalmi viszonyát mutatja, hogy Hornyák neve már az L. Simon nevéhez kötődő első botrányokban is előkerült.
Hornyák 2014-től volt kabinetfőnök az akkoriban egyre magasabb kormányzati posztokat szerző L. Simon mellett. Az Emberi Erőforrások Minisztériuma Kultúráért Felelős Államtitkárságáról került a tekintélyes ingatlanvagyonnal rendelkező Magyar Alkotóművészeti Közhasznú Nonprofit Kft. (MANK) élére. Ezt követően derült ki, hogy L. Simon szűk ismeretségi körének cégei sorban kapták a különféle meghívásos pályázatokon a megrendeléseket a MANK-tól. A Népszabadság 2015 februárjában 1 milliárdra becsülte a holdudvarnak – a többi között Hornyák közreműködésével – kiosztott pénz nagyságát. A botrány miatt az ellenzék követelte Hornyák eltávolítását, de kirúgás helyett újabb megbízás kapott: követte L. Simont a Miniszterelnökségre, ahol újra kabinetfőnöki posztról rendezte Lázár János parlamenti államtitkárának ügyeit.
A kuratóriumában és felügyelőbizottságában számos fideszes vagy Fidesz-közeli figurát felvonultató EKGYA, annak ellenére, hogy immár egy kisebb településnyi ingatlan került a birtokába, a honlapján nem tesz közzé sem telefonos, sem internetes elérhetőséget. Ezért az Erzsébet-táborok sajtóirodáján keresztül érdeklődtünk arról, honnan fizetik Hornyák Tibor nyári szállását. Levelünkre egyelőre nem érkezett válasz.
Pedig becslésünk szerint a nyári időszakra akár 10 millió forintos bérleti költség is összejöhet, ezért azt is megkérdeztük, mennyi időre és milyen áron vették ki a nagy budapesti szállodák szobaáraival versengő monoszlói házat."
Hungary,2017-08-08,24.hu,https://24.hu/belfold/2017/08/08/126-ezerert-berelnek-negy-onkormanyzati-lakast-zsidai-royek-a-budai-varban/,126 ezerért bérelnek négy önkormányzati lakást Zsidai Royék a budai várban,"Egyetlen éjszaka 88 ezer forintba kerül a Pest-Buda Hotel legexkluzívabb lakosztályában, miközben az üzemeltető Zsidai-csoport összesen csak havi 126 ezer forintot fizet azokért az önkormányzati lakásokért, ahol a luxusapartmanokat kialakították, írja a hvg.hu.
Zsidaiék ráadásul négy lakást bérelnek ezért az összegért. 
Ezek közül a legdrágább egy 118 négyzetméteres tetőtéri ingatlan, ezért havi 46077 forintot kér az önkormányzat.
Az árkülönbség így akár 114-szeres is lehet, vagy a lap számításai szerint egy hétvége alatt, egyetlen lakosztály kiadásával megkeresik a közvagyonért fizetendő havi díjat.
Ez úgy jön ki, hogy ha egy hónapon át telt házas az egyik luxusapartman, akkor ott havi 2,6 millió forint a bevétel. Mivel a tetőszinti önkormányzati ingatlan egészéért fizetnek 46 ezer forintot, ennek felét, 23 ezer forintot alapul véve a különbség 114-szeres.
Zsidai Roy egyelőre nem válaszolt a lap kérdéseire, a budavári jegyző, Nagy Teodóra pedig azt írta, hogy Zsidaiék lerobbant állapotban vették meg a lakásokat, és ők újították fel azokat.
A lap azt is megkérdezte az önkormányzattól, miért nem saját maga adja ki a lakásokat az Airbnb-n, hiszen ezzel valószínűleg sokkal jobban járnának, erre viszont nem kaptak választ.
Az ország legrégebbi szállodája, a Pest-Buda eredetileg 1696-ban nyitotta meg kapuit, Zsidaiék 2016-ban újították fel."
Hungary,2017-06-18,24.hu,https://24.hu/fn/gazdasag/2017/06/18/tobb-millios-adocsapdaba-kerulhetnek-az-airbnb-zok/,Többmilliós adócsapdába kerülhetnek az Airbnb-zők,"Rossz hírünk van a szálláshelykiadóknak: ha valaki évekig feketézett, és most térne jó útra, az visszamenőleg nem választhat kedvezményes adózást. Fizetnie kell, mint a katonatiszt.					
Döbbenetes adózási csapdákkal várja a turizmus új, globalizált üdvöskéit a magyar adórendszer
– hívta fel a 24.hu figyelmét Ruszin Zsolt adószakértő, aki az Adófórumon is írt a témáról. Az Airbnb-zők (hivatalosan szálláshelykiadók) kerülhetnek bele az említett csapdákba, ha eddig feketén végezték a tevékenységüket, és most kifehérítenék.
A legalizálásra elég jó ok lehet, hogy a hírek szerint a NAV hamarosan már nem csak az Airbnb-sekről, és nem kizárólag a 2015-ös évről fogja tudni, ki foglalkozott szálláshelykiadással. Hanem mindenkiről. Köztük azokról is, akik eddig nem adóztak, vagy bevételük eltitkolása mellett kevesebb adót fizettek, mint kellett volna.
Nincsenek kevesen: a NAV 2015-ös adatai szerint az Airbnb-hálózat szállásadóinak 81 százaléka szerzett több bevételt annál, mint amennyit Magyarországon bevallott.
Ha a szálláshelykiadó továbbra is kockáztat, lapít, nem adózik, és egyszer majd kopogtat nála az adóhatóság, az a lehető legrosszabb forgatókönyv. Ilyenkor ugyanis nemcsak az adót kell megfizetnie visszamenőleg, hanem késedelmi pótlékot, és (akár 200 százalékos) adóbírságot is.
Fotó: MTI / Kovács Attila
Nem úszható meg kedvező adózással
De tegyük fel, hogy erősebb a félelem, és legalizálja tevékenységét a szálláshelykiadó: bejelenti tevékenységét, elkezd adózni, és megteheti, hogy a legkedvezőbb lehetőséget, az átalányadózást választja. Ekkor neki mindössze évi 38 400 forintot kell a tevékenysége után befizetnie az államkasszába. (Pontosítás: átalányadózást jelenleg egy saját tulajdonban vagy haszonélvezetben lévő, házra, lakásra vagy üdülőre lehet kérni, maximum nyolc szobára. A megszavazott adótörvény-tervezet értelmében jövőre legfeljebb három ingatlanra lehet választani a kedvezményes adózást.)
A következő csapda az, hogy visszamenőleg nem lehet kérni az átalányadózást.Aki például 2014 óta foglalkozik a tevékenységgel, de csak idén jelentkezik be, az elveszti az átalányadózás lehetőségét 2014, 2015, 2016 évekre, sőt 2017-re is – magyarázta lapunknak az adószakértő. (2017-re azért, mert év közben nem lehet választani az átalányadózást, hiszen nem álltak fenn a törvényi feltételek. Éven belül nem lehet “egy kicsit” százalékosan adózni, a maradékot meg átalányadózni.) 
Nem kell persze évek óta feketéznünk ahhoz, hogy elveszítsük ezt a lehetőséget. Ha már bármilyen bevételünk származott szálláshelykiadásból, de előtte nem jelentkeztünk be az adóhatósághoz, buktuk az átalányadózást.
Mit jelent ez? Azt, hogy
az eltelt évekre a teljes adóterhet meg kell fizetni, ami árbevételtől függően több millió forint is lehet.
20-40-szeres adót fizethet, aki jó útra tér
Tegyük fel, hogy valaki 2014 óta Airbnb-zik, egy lakással. Mondjuk átlagban volt ebből évi 2,5 millió forint bevétele. Tételezzük fel, korábban mindezt feketén csinálta, ám idéntől az átalányadózást választotta.
Ha eleve átalányadózó lett volna az illető, akkor az előző három évre összesen 115 200 forint adót kellett volna fizetnie. De mivel visszamenőleg nem választhatja az átalányadózást, ennél sokkal többet kell leperkálnia. Hogy mennyit, az függ attól is, tud-e róla, hogy az alanyi áfamentességet utólag is választhatja. Ruszin Zsolt szerint ha járatos szakember, például adótanácsadó csinálja a regisztrációt, akkor ez megoldható.
2016 előtt – költségelszámolás nélkül – 35,26 százalékos volt az adóteher.
Tételes költségelszámolás esetén azonban akár 43 százalékos is lehetett.
Ez azt jelenti, hogy 2,6-3,2 millió forintnyi a fizetendő adó a három év alatt keletkezett 7,5 millió forintos árbevételre.
Ha pedig valaki arról sem tud, hogy visszamenőleg választhatja az alanyi áfamentességet, akkor a NAV még ráteszi az áfát is a fizetendőre, ami így összességében már 58,25 százalékos adóterhet, mintegy 4,36 millió forintos fizetendőt jelenthet.
Tehát a konkrét esetben 20-40-szeresét annak, mint amennyit átalányadózóként fizethetne a szálláskiadó, ha visszamenőleg bejelentkezhetne a kedvezményes adózásra. Azaz minimum 2,5 millió forinttal, de akár 4,2 millió forinttal is többet adózhat, mint ha a kezdettől átalányadózó lehetne.De mi történik, ha valaki erről az egészről nem tud, és visszamenőleg az átalányadózást választja? Ezt a lépést az adóhatóság jogosulatlannak minősíti, így az adózótöbb százszoros adóteherre is számíthat – tudtuk meg az adószakértőtől. 
Ruszin Zsolt szerint:
Az lenne a jó, ha az állam felismerné, hogy csapdahelyzetet állított fel. A bejelentkezéseken nem múlhat ekkora adókülönbség. Ez nem fair!
Automatikus ellenőrzés nincs, de
Adja magát a logikus következtetés: mi a helyzet, ha valaki úgy spekulál, bejelentkezik, de elhallgatja, hogy már évek óta foglalkozott szálláskiadással. Meg lehet-e így úszni a visszamenőleges adózást? Aki így tesz, az számíthat-e automatikus ellenőrzésre? Kérdésünkre az NGM-től nemleges választ kaptunk, kiderült, hogy nincs ilyen kockázatelemzési elv a NAV-nál.
Ez lehet tehát a kiskapu? Nemigen.
Előbb-utóbb kiderül a múltbéli tevékenység, ugyanis nemcsak a futó hirdetéseket figyeli a NAV, hanem az Airbnb-től és más szolgáltatóktól is meg fogja kapni idővel a forgalmi adatokat. A minisztérium szerint a legjobb, amit tehetnek az érintettek, hogy letudják az eltelt időszakra az adózást. Ha pedig nem tudnak egyben fizetni, könnyítésül kérhetnek haladékot.
Támogató eljárás mellett sincs visszamenőleges átalányadózás
A leírtak miatt az adószakértő óvatosságra int az adóhatóság által szorgalmazott „támogató eljárással” kapcsolatban is. Feltételezi ugyanis, hogy a magánszemélyek se az átalányadózás csapdájáról, se az alanyi mentesség visszamenőlegességéről nem kapnak majd tájékoztatást a revizoroktól.
A csapdákról egyébként május közepi tájékoztatóján Tállai András sem tett említést. Az NGM államtitkára az MTI beszámolója szerint azt emelte csak ki, hogy a fizető-vendéglátóknak érdemes a legegyszerűbb és legnagyobb megtakarítást biztosító adózási módot, a tételes átalányadót választani, amely szobánként mindössze évi 38 400 forint közterhet jelent.
Nos, ha az érintettek nem ismerik a csapdákat, akkor már késő lesz eszmélniük, amikor kivetik rájuk a milliós fizetendőket. Igaz, bírságok nélkül, mert a támogató eljárásnak ez a lényege.
Fotó: MTVA / Róka László
Az önkormányzat is keresztbe tesz
Az eddigieket tetézi, hogy az önkormányzatok is szabálytalanul járnak el, amikor nem jegyzik be visszamenőlegesen a fizetővendéglátási tevékenységet, még azok számára sem, akik azt kifejezetten kérik, holott a kormányrendelet ezt egyáltalán nem tiltja. Sőt, mint az adószakértő megemlítette, a bejelentés hiányában se helyezheti magát a fizető-vendéglátási szabályokon kívül, aki Airbnb-izik. 
A bejelentés visszamenőleges jogát tehát nem adják meg, viszont fogyasztói panasz esetén természetesen visszamenőlegesen alkalmazzák az előírásokat a hivatalok – jegyezte meg Ruszin.
Szerinte az önkormányzat megsérti a kormányrendeletet, amikor nem engedi a visszamenőleges regisztrációt. De az átalányadózáson az sem segítene, ha engedné, hiszen az adózás rendjéről szóló törvény (Art. 5. sz. melléklet) nem teszi lehetővé a visszamenőleges választást. És az adótörvény-tervezetben nem szerepel egyelőre, hogy ezen a szabályon változtatni akarnának.
Ami még szintén nem elhanyagolható az adószakértő szerint: sokak számára az ellenőrzések során derül ki, hogy:
építményadót és idegenforgalmi adót kell fizetniük, visszamenőlegesen,
számlát kell kibocsátaniuk utólag a vendégek adataival (akkor is, ha a vendégek nem tartanak a számlára igényt),
a számlákról tételes adatszolgáltatást kell teljesíteniük a NAV felé,
a vendégforgalomról adatszolgáltatást kell teljesíteni az önkormányzati (kerületi) jegyző felé.
Arról, hogy maga az önkormányzati bejelentés milyen több hónapos rémálommal érhet fel, szintén írtunk."
Hungary,2017-08-05,24.hu,https://24.hu/kultura/2017/08/05/meseljek-azt-hogy-budapesten-mar-nem-lehet-mindent-de-meg-mindig-kurva-jo/,"Meséljék azt, hogy Budapesten már nem lehet mindent, de még mindig kurva jó","Mindenki látja – a lakó, a vendéglátós, de bármelyik budapesti is –, hogy Belső-Erzsébetvárosban gáz van. Csak éppen a szórakozóhelyek nem értik, miért volna jobb a helyzet, ha egyik napról a másikra vonnák vissza az annyiszor emlegetett 9/2013-as rendeletet második számú mellékletét.
Ez mondja ki, hogy a VII. kerületben éjféltől reggel 6-ig nem tarthatnak nyitva a vendéglátóhelyek, kivéve a Károly körút, a Király utca, az Erzsébet körút páratlan oldala és a Rákóczi út által határolt területeken. Azaz Belső-Erzsébetváros alig egy négyzetkilométeres területén lehet egész éjjel bulizni. 
A fórumokon, csoportokban gyülekezők ezt a mellékletet semmisítenék meg. Egyre több civil kezdeményezés fékezné meg a bulinegyedet. De hogyan? A szórakozóhelyek összefogása sokat segíthet.
A problémát mindenki érzékeli, aki egyszer is végigsétált az elmúlt egy évben a Király utcán. Már csak az a kérdés, hogyan lehetne elkerülni a háborús állapotokat a kerületben. A témáról a Szimpla kommunikációs vezetőjét, és az Élő Erzsébetvárosért Egyesület munkatársát, Molnár Bencét kérdeztük. Szerinte ők éppen annyira élhetnek a kerületben, mint az itt lakók. „De pont ez a baj. Ez a kerület a vendéglátásból él, nekünk jogunk van itt üzletet nyitni, neki joga van itt élni, az viszont undorító, ami este folyik. És ez a borzasztó nagy ellentét feszül egymásnak egyre jobban.”
A Szimpla Kertben köt ki az órási tömeg nagy része, átlagosan 3000 ember naponta, és ez a szám a téli időszakban sem esik vissza jelentősen. Molnár elmondta, hogy nem a csendrendelet bevezetése a megoldás. Lehet, hogy gyors intézkedés, de semmiképpen sem megoldás.
Itt van a Szimplában 600 ember, a Fogas-Instantban ezer, és őket éjfélkor, amikor még nem fáradtak el, amikor van bennük még egy kis energia, még innának tovább, kiengednék az utcára, és azt mondanák, hogy záróra.
Fotó: 24.hu/Berecz Valter
Attól, hogy éjfélkor kötelezően bezárnának a szórakozóhelyek, holnaptól még nem jönnének kevesebben Budapestre. 
Korlátokat kell szabni, hogy ne az terjedjen el a briteknél vagy a hollandoknál, hogy nálunk mindent lehet, Disneyland van. Ésszerű keretek közé kell szorítani a bulizást.
A Szimpla a közös felelősségvállalásban hisz, és nem abban, hogy egymásra kéne mutogatni, ki a felelős Belső-Erzsébetváros átalakulásáért, ahol nyaranta akár 200 ezren is megfordulhatnak egy hétvégén.
Láncreakcióban épült ki a legénybúcsú-iparág Budapesten, elszaporodtak a kocsmatúrák, azok a csoportok, amelyeknek a tagjai péntektől vasárnapig halálrészegek akarnak lenni. Van piacuk, ugyanis rengeteg kocsma ült rá a klasszikus itatásra. Molnár Bence szerint a Szimplából kikopott a legrosszabb réteg, a Wesselényi és Király szoktak át, ahol sok filléres felesező működik. Volt náluk is 3 éve focicsapat és legénybúcsú, de nem érte meg. A sört vették, de nem akarták, hogy a kisebbség legyen a többség kárára.
Nem lehet fasznak öltözve bejönni este 8 után. Mondjuk előtte se nagyon.
Fotó: 24.hu/Berecz Valter
Szeretnének egy szelektorrendszert kiépíteni, hogy legyen olyan emberük, aki a kinti sorban megmondja, hogy „te vagy te már sajnos nem jöhetsz vissza”. Esetleg pár pohár szóda után. Molnár Bence szerint a konfliktusmegelőzésen van a hangsúly, nem lehet valakit arra kötelezni, hogy fizesse ki a taxit, de rá lehet venni. Erre pedig emberekre van szükség.
A rég kihalt csendbohócok intézményét professzionálisabb szintre emelik. Úgy fél éve kezdtek el összeállni több szórakozóhellyel, és megalapították a Budapest éjjel csoportot, ami egy éjszakai polgármesteri, csr-rendszer, a belépett vendéglátósok tartják el, hogy a kerületben rend legyen. Többek között a Szimpla, a Grund, a Fogas-Instant, a Budapest Park és több VIII. kerületi hely is csatlakozott.
Etikusan és felelősségteljesen kell működniük a szórakozóhelyeknek. Nem teheted meg azt, hogy halálra itatod a vendégeidet, majd így kitolod őket az ajtón az utcára, és onnantól kezdve legyen ez a közterületesek gondja. 
– mondta Molnár.
Fotó: 24.hu/Berecz Valter
Az a cél, hogy minél többen legyenek, és bár nem hatósági szervről van szó, lenne hatósági beágyazottsága. Az önkormányzattal, rendőrséggel együttműködve szeretnék, ha Belső-Erzsébetváros élhetőbb lenne.
Azt Molnár Bence is elismerte, hogy nagyon rossz világ lenne, ha kiürülne a kerület, és átvenné a teljes irányítást az Airbnb. Belső-Erzsébetváros mindig a vendéglátásból élt, csak meg kell oldani, hogyan szenvedjen minél kevesebbet az utca. Akár nagyobb kukákat kéne kihelyezni, ami elbírja a tömeget. Így talán nem landolna minden szombat reggel egy kép a Facebook-csoportokban arról, hogy hogyan néz ki a Wesselényi utca.
A Budapest éjjel éppen abban a fázisban tart, hogy tagok kommunikációs anyagokat dolgoznak ki, hogy az ideérkező turisták akár már a repülőn megtudják, mit szabad és mit nem.
Ha ki lenne írva minden sarokra, hogy ha az utcára pisilsz, az bünti, és egyébként a hálózatban résztvevő szórakozóhelyek tanúsítványában benne van, hogy bármikor használhatod a vécéjüket, még egy sört se kell meginnod, az máris egy csomót tud lendíteni a megoldáson.
Fotó: 24.hu/Berecz Valter
A Budapest éjjel hálózata első körben a mellékhelyiségekre koncentrálna. Mindegyiküknél ingyen lehet pisilni, de több közvécét is felállítanának. Molnár Bence úgy fogalmazott, hogy a bulinegyed gyakorlatilag egy fesztivál – főleg nyáron –, eszerint is kell kezelni. A legforgalmasabb időszakokban például egészségügyi sátrakat állítanának fel.
Tisztában vannak fele, hogy a program nagy rendőrségi jelenlétet kíván, a hatóságok határozott fellépésére is szükség van. Diszpécseri szolgálatot alakítanának ki, hogy hozzájuk érkezzenek a lakossági bejelentések, és ők tudjanak azonnal intézkedni, vagy az illetékes szervnek szólni. Mediációval tartanák kordában a elszabadult területeket, és szeretnék, ha fél év múlva már lenne eredménye a most indított programnak. Évek alatt pedig akár felszívódhatna a bulinegyedes, legénybúcsús problémák többsége.
Molnár Bence azt szeretné elérni, hogy a hazaérkező britek azt meséljék otthon, hogy
Budapest már nem olyan, mint volt, amikor mindent lehetett, de azért még mindig kurva jó. Nem kell ahhoz hülyének lenni, hogy jól érezd magad.
Fotó: 24.hu/Berecz Valter"
Hungary,2017-08-01,24.hu,https://24.hu/fn/penzugy/2017/08/01/lehetetlen-kuldetes-alberletet-szerezni-most-a-belvarosban/,Lehetetlen küldetés albérletet szerezni most a belvárosban,"Nincs egyszerű helyzetben az, aki most szeretne bérlakásba költözni. A kínálat meglehetősen szűk, miközben az árak rendkívül magasan járnak. A Balla Ingatlan budapesti körképe arról, mennyire is magasak az árak, milyen lehetőségek állnak az albérletet keresők előtt, valamint hogy mire figyeljenek lakásbérléskor.					
Az elmúlt héten hozták nyilvánosságra a felvételi ponthatárokat, így a bérlakások piacán a felsőoktatásba frissen felvettek rohama várható az elkövetkező hetekben. Az ingatlanpiaci szakértők azonban már nyár eleje óta komoly érdeklődést tapasztalnak diákok részéről, amely azóta fokozatosan növekszik. A diákok, és főleg a szüleik már korábban is érdeklődtek a kiadó lakások iránt, jellemző ugyanakkor, hogy a nagy kereslet és a szűk kínálat ellenére kevesen döntenek elhamarkodottan.
Bérleti díjak és kínálat
Ami a legérdekesebb lehet most a bérlakást keresők számára, hogy milyen árakkal és választékkal fognak találkozni a piacon. Amire először is fel kell készülniük, hogy 10 százalék körüli (kerületenként eltérő) mértékben emelkedtek egy év alatt a bérleti díjak. A diákok hirtelen megnövekvő száma miatt azonban további növekedést már nem vár az ingatlanos cég XIV. és XVI. kerületi irodáinak szakmai vezetője, Sebestyén Tamás. Hiszen jelenleg olyan magas árszintekről beszélünk, melyek a bérlők végső tűrőképességének határánál járnak. Véleménye szerint inkább az lesz jellemző, hogy az eddig is magasabb árakon hirdetett bérlakások is végre bérlőre találnak.
A VII., VIII. és IX. kerületi iroda szakmai vezetője, Hart Erzsébet is úgy látja, hogy azok, akik eddig csak a hirdetési ár alatt találtak bérlőt, illetve egy-két hónapig kénytelenek voltak várni a kiadással a magasan meghatározott ár miatt, most  augusztus végéig
nagyobb eséllyel fognak bérlőt találni.
Ami az árakat illeti, jelenleg a XI. kerületben 30 négyzetméteres garzonokat havi 100-110 ezer forintért lehet bérelni – tájékoztatott a dél-budai ingatlanirodák régiós vezetője, Nagy Csaba. A másik népszerű kategóriát a fiatalok számára a kisebb panellakások jelentik. Ezek közül a legolcsóbbak havonta 110-120 ezer forintba kerülnek. A nagyobb probléma az, hogy ezekből kevés van, és a piacra kerülésük után pillanatok alatt bérlőre találnak – jegyezte meg a  szakértő. Sokan keresnek nagyobb, háromszobás ingatlanokat is, melyekbe többen költöznének. Ezek ára 150 ezer forintnál indul, amiért nem a legjobb helyen és csak egy közepes állapotú ingatlant bérelhetünk Dél-Budán. 
A belvárosi kerületekben, vagyis az V. és VI. kerületben, illetve a VII. kerület belső részén “100 ezer alatt semmi nincs” – mondta Schneider Zoltán, a Balla Ingatlan belvárosi irodájának szakmai vezetője. A probléma azonban nem csak az árakkal van, hanem azzal is, hogy a hosszú távú bérlakások piacán rendkívül szerény a kínálat. Olyannyira, hogy mint a szakértő fogalmazott, a “mission impossible” kategóriába tartozik most bérlakást szerezni a belvárosban. Ami elérhető, az a drágább kategóriába tartozik.
Ennek elsődleges oka, hogy az elmúlt években a nagyobb haszon reményében a tulajdonosok átálltak a rövid távú kiadásra, az airbnb-zésre a belvárosban, így eltűntek a piacról a kiadó albérletek. Habár néhány tulajdonos az elmúlt hónapok fejleményei hatására már visszatért a rövid távú kiadáshoz, azonban ragaszkodnak a megszokott profithoz, és irreális árakat kérnek a lakásaikért.
Például VII. kerületi Király utcában egy három és fél szobás lakást havi 300 ezer forintért hirdetnek, igaz nem is állnak érte sorban az érdeklődők. Ezt már Hart Erzsébet jegyezte meg, aki  hozzátette, hogy a VIII. kerületi Práter utcában, az egyetemek közelében az egyszobás panellakásokat 90-100 ezer forintért kínálják, míg a 3-as metró vonalán, kicsit messzebb a központtól, a IX. kerületi József Attila lakótelepen kétszobás lakásokat 120-130 ezer forintért találhatunk.
Zuglóban az egyszobás ingatlanok esetében 80-100 ezer forintos havi bérleti díjakról beszélünk, míg a másfél-kétszobások 100 ezernél indulnak. A jobb minőségű vagy elhelyezkedésű ingatlanok 130-140 ezer forintba kerülnek havonta. Ennél magasabb árakat viszont nem bírnak el a bérlők, így bérlés helyett egyre többen az ingatlanvásárlás mellett döntenek – jelezte Sebestyén Tamás.
Az egyik menekülő útvonal: a lakásvásárlás
“Nem mindenki akar 120-150 ezer forintot kidobni az ablakon egy albérletre”, ami egy évben már 1,8 millió forintos költséget jelenthet – fogalmazott Nagy Csaba. Ez az oka annak, hogy a lakásárak jelentős mértékű növekedése ellenére érezhetően megerősödött az igény a diákok, illetve szüleik részéről az eladó lakások iránt. 
Ilyenkor persze addig nyújtózkodnak, amíg a takarójuk ér: igénybe veszik a megtakarításokat, rokoni segítséget, lakástakarékot, jelzáloghitelt, és jellemzően egy kis garzonlakást vagy egy másfél-kétszobás panellakást választanak első lakásként. Dél-Budán maximum 20 millió forintig keresgélnek, a kínálat azonban ezekben a kategóriákban meglehetősen szerény.
Ugyanakkor persze – tette hozzá Schneider Zoltán – az is igaz, hogy a legtöbben nem engedhetik meg maguknak a lakásvásárlást, főleg a belső kerületekben kialakult árakon. A pesti belvárosban is elmúltak már azok az idők, amikor még 10 millió forint alatt hozzá lehetett jutni egy kis garzonhoz. Jelenleg itt nincs olcsó lakás: 15,5 millió forintnál indulnak az árak, így a lakásvásárlás sok diák, illetve szüleik számára nem opció. Ilyenkor kénytelenek a külső kerületekben körülnézni – jegyezte meg a szakértő.
A másik menekülő útvonal: a külső kerületek
Ugyanakkor azok is kijjebb szorulnak, vagyis a külső városrészekben lesznek kénytelenek lakást keresni, akik nem lépnek időben, hiszen a XI. kerületben – annak központi részein és a perifériáján is – nagyon gyorsan bérlőre talál minden bérlakás, mely megjelenik a piacon – tette hozzá Nagy Csaba. Ez viszont azt jelenti, hogy komoly kompromisszumokat kell kötniük a közlekedést illetően, hiszen a XI. kerület mellett fekvő XXII.  kerület esetében már 45 perc, vagy akár egy óra bejutni a belvárosba tömegközlekedéssel.
Míg korábban kritériumként merült fel egy-egy bérbeadó lakásnál, hogy az a metrótól legfeljebb 5-10 perces távolságra legyen, most már a külső kerületekben lévő ingatlanokat is rendkívül gyorsan ki lehet adni. Így például a XVI. kerületi bérlakásoknál tisztán látszik, hogy ezekre is komoly az igény – hívta fel a figyelmet Sebestyén Tamás. Úgy tűnik, hogy már nem okoz gondot az embereknek, ha 15-20 perccel többet kell közlekedéssel tölteniük, ha ezért cserébe árban és minőségben is jobb ingatlant találnak.
A harmadik menekülő útvonal: többen összeköltöznek
Habár nem újdonság a piacon, mégis egyre gyakoribbá válik az, hogy többen bérelnek egy-egy nagyobb lakást. Ez nemcsak annak köszönhető, hogy kisméretű lakásokból kevés van és drágák is, hanem belépett a képbe  a “Éjjel-nappal Budapest effektus” – vélekedett Sebestyén Tamás. 
A közös lakásbérléshez nem is kell összeállniuk egymást ismerő diákoknak, hiszen több olyan bérbeadó jelent meg a piacon, akik nem egész lakást, hanem szobát adnak ki. Ez a megoldás komoly kompromisszumot jelent a komfortot tekintve, de a bérbeadók helyzete is nehezebbé válik. Hiszen nem egy, hanem egyszerre három-négy bérlővel kell szerződniük. Ennek a megoldásnak 40-50 ezer forintig van piaca, de ebben már a rezsiköltség is benne van – tette hozzá az ingatlanközvetítő.
Akik viszont nem ilyen konstrukcióban kínálják a lakásukat, nem szívesen adják ki diákok csoportjának. Ennek oka, hogy minél többen laknak egy ingatlanban, annál nagyobb a “természetes használatból eredő állagromlás” – jelezte Nagy Csaba. Ráadásul a szomszédok is a bérbeadókon kérik számon a bérlők viselkedését, miközben a bérlők sem maradéktalanul boldogok, hiszen kifizetik a magas bérleti díjat, mégis korlátozzák az életüket – tette hozzá Hart Erzsébet.
Szerinte mindez úgy előzhető meg, ha a bérbeadó körültekintően választja meg, hogy kit enged be a lakásába. Ezért mindenképpen ajánlott a személyi adatok ellenőrzése mindkét fél részéről, valamint az, hogy a bérleti szerződést szakember készítse el. És ezzel el is jutottunk oda, hogy mire kell figyelni lakásbérléskor.
A lakásbérlés buktatói
Hart Erzsébet szerint fontos, hogy az, aki még nem gyakorlott bérlő, időben kezdjen lakáskeresésbe. De úgy, hogy előtte megtervezi az elvárásait, amelyben szerepelnek a környezettel és a közlekedéssel szemben támasztott feltételek. Emellett érdemes az érdeklődőnek dokumentumokat kérnie a várható költségekről, mert csak így láthatja tisztán, hogy milyen kiadásokkal kell terveznie
Nagy Csaba szerint az is fontos, hogy tudjuk, tulajdonjogi szempontból ki az, aki kiadja a lakást: legyen egy formailag megfelelő meghatalmazás a tulajdonostól, és figyelni kell arra is, hogy ez a meghatalmazás pontosan mire terjed ki. Ha nem a tulajdonossal szerződik a bérlő, hanem egy meghatalmazottal, akkor szerepeljen a meghatalmazásban az, hogy a meghatalmazott jogosult az ingatlan kiadására is. 
Sebestyén Tamás ehhez hozzátette, hogy végül arra is érdemes egy pillantás vetni, hogy jogilag rendben van-e az ingatlan, azaz lássunk legalább egy tulajdoni lapot, amiből kiderül, hogy ki a lakás tulajdonosa, ismerjük meg a bérbeadó személyi adatait, és a bérleti szerződés is legyen rendben. Sokszor az érdeklődők félnek körülményeskedni, mert attól tartanak, hogy más, aki gyorsabban dönt, esetleg lecsapja a kezükről az ingatlant, Nagy Csaba szerint azonban az alaposság később meghálálja magát."
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2017-07-14,24.hu,https://24.hu/belfold/2017/07/14/a-bulinegyed-miatt-ment-a-kurvazas-az-erzsebetvarosi-forumon/,A bulinegyed miatt ment a kurvázás az erzsébetvárosi fórumon,"Nagyobb teremben kellett megtartani az Élhetőbb Erzsébetváros civil közösség fórumát, annyian mentek el a bulinegyed miatt panaszkodni – tudósított a Hír Tv. A kerületiek a csendrendelet szigorítását követelik.
A legeslegfőbb célkitűzésünk, hogy egy valódi csendrendeletet szeretnénk, aminek nemcsak a neve csendrendelet, hanem a tartalma is
– fogalmazott ki Garai Dóra, az Élhető Erzsébetváros csoport alapítója.
Faragó Csaba emlékeztetett, hogy nemrég költözött át a VI. kerületből az Instant szórakozóhely, ahol minden nap reggel hatig buliznak.
Tinédzserek állnak az Instant bejáratától a Dob utca sarkáig. Tinédzserek. Nem felnőttek, tinédzserek. Nyíltan árulják a kábítószert, ott vannak a kurvák, ott vannak a stricik
– fakadt ki a lakó.
Többen az Airbnb szolgáltatásait kifogásolták, mondván sokszor olyanoknak adják ki a lakást, akik kurvákat keresnek.
Egy idős hölgy feltette a kérdést, miért nem jelent meg a polgármester a fórumon. Szerinte ez azért is lett volna jó, mert az ő pénzükből él, tehát képviselhetné is őket.
A kerület rendészeti igazgatója azt hangsúlyozta, hogy a közterület-felügyelők 24 órában teljesítenek szolgálatot. Elismerte ugyanakkor, hogy kevesen vannak, ráadásul csak szabálysértések ügyében intézkedhetnek.
Mann Dániel, a Grund vezetője elmondta, nem tudja, mi a megoldás, de Európában van húsz város, ahol megtanulták kezelni a problémát.
Az ellenzéki képviselők természetesen támogatásukról biztosították a lakókat."
Hungary,2017-07-23,24.hu,https://24.hu/fn/gazdasag/2017/07/23/menekulnek-a-lakosok-velencebol-tonkreteszik-a-varost-a-turistak/,"Menekülnek a lakosok Velencéből, tönkreteszik a várost a turisták","Egy túlzsúfolt múzeummá vált az olasz város, a helyiek tízezrével menekülnek innen. Szükség lenne egy szelídebb turizmusra.					
Súlyos lakhatási válság alakult ki Velencében a Guardian cikke szerint. Nem az a fő probléma, hogy túl sok az airbnb ingatlan vagy rossz a lakásállomány, hanem hogy a mértéktelenül sok turista miatt élhetetlen lett a város, amit régebben írók, festők, művészek kerestek fel. Ma meg a nyakukon a tömegturizmus.
A helyzet annyira súlyos, hogy míg a viláhháború után Velencét 175 ezren lakták, mára 55 ezren maradtak.
Épp emiatt a hó elején 2000 velencei kezdett tüntetni a turizmus ellen. A lakosok ugyanis az alapvető szolgáltatásokat is nehézkesen tudják igénybe venni az idegenek sűrű tömegétől. Ahogy Carlo Beltrame, a tüntetés egyik szervezője fogalmazott:
Évente kb. 2000 ember megy el. Ha ezen az úton megyünk tovább, néhány éven belül Velencét csak turisták fogják lakni. Ez egy társadalmi, antropológiai és történelmi katasztrófa lenne.
Persze még akadnak a lagúnába épült városnak a turizmus által meg nem fertőzött fertályai, de egyre kevesebb. Itt még az utcán játszanak a gyerekek, elegánsan öltözött olaszok sietnek a boltba, vagy épp ülnek a házuk előtt. A fent említett turisztikai célú lakáskiadás is jelen van azért, egyre nehezebb emiatt albérletet találni.
A legtöbbeknek a Giudecca csatornán végigpöfögő óriási üdülőhajókkal van dolguk, amik ontják a légszennyezést és turisták ezreit ömlesztik a városra. Ellenben a helyi kikötő vezetője szerint az évi 28 millió turistából csak 1,5 millió érkezik hajón, ők átlagban 65 évesek, fejenként 120-160 eurót költenek, évi szinten 250 millió euróval gazdagítva a várost.
A polgármester tervét úgy tűnik, mindenki elfogadja: e szerint a hajók hamarosan másfél órás kerülővel, más irányból közelítik meg a várost, így nem rongyolnak bele a látképbe. A hajók így egy iparibb jellegű kikötőbe futnának be, aminek a turisztikai szakemberek nem örülnek.
A város régóta ki van hegyezve az idegenforgalomra, van karneválja, filmfesztiválja, művészeti biennáléja, ezek eurómilliókat hoznak a konyhára évente, valamint munkahelyek ezreit teremtik. Bár már az olaszok se a régiek, egy helyi szerint Miami Beachhez hasonlít a város, már a velenceiek is inkább motorcsónakokkal járnak és gyorskaját tömnek."
Hungary,2017-05-30,24.hu,https://24.hu/tech/2017/05/30/az-elso-orszag-amely-teljes-egeszeben-felkerult-az-airbnb-re/,"Az első ország, amely teljes egészében felkerült az Airbnb-re","Egy teljes ország került fel az Airbnb-re. Így akarják fellendíteni a turizmust.					
Sok mindent láttunk már az Airbnb-n keresgélve faházaktól egészen kastélyokig, most pedig egy egész ország került fel a szállásmegosztó felületére.
A turizmus fellendítése érdekében a Visit Sweden szervezet közkinccsé nyilvánította a svéd földet. Mindezt az Allemansrätten, az a törvény tette lehetővé, amely kimondja: a természetben szabadon lehet kóborolni, aludni, enni vagy gyakorlatilag bármit csinálni, amihez az embernek kedve támad.
Mint a hirdetésben hangsúlyozzák, 447 435 négyzetkilométernyi terület áll rendelkezésre a tízmilliós lakossággal közösen; teljesen ingyenesen szállhatunk meg bárhol, s használhatjuk az anyatermészet nyújtotta kincseket – mindössze hoznunk kell egy sátrat, s tiszteletben kell tartani a környezetünket.
Svédek: néha nem is tudják, mennyire szerencsések.
– mondta Natalia Brzezinski, a Brilliant Minds and Symposium Stockholm techkonferencia elnöke a projekt kapcsán.
Forrás: Visit Sweden/Airbnb
A svéd szabadtérhez való hozzáférés joga egyebek közt az alábbiakat tartalmazza:
Bármely földterülethez való hozzáférés joga, kivéve a magánterületek, illetve a lakóházak és művelt földterületek közvetlen szomszédságában (70 méter).
Engedélyezett sátrat felállítani.
A tábortűz engedélyezett.
Engedélyezett virágokat, gombákat és bogyókat gyűjteni.
Engedélyezett a tavakban úszni.
Engedélyezett a strandokra való belépés, a magánterületek tiszteletben tartásával.
Engedélyezett a horgászat az öt nagy tóban és az egész partvonal mentén.
Engedélyezett a magánutakon való közlekedés, ha csak a táblák nem jelölik azt másképp."
Hungary,2017-07-11,24.hu,https://24.hu/tech/2017/07/11/az-emberi-termeszetbe-bukott-bele-majdnem-egy-kinai-startup/,Az emberi természetbe bukott bele majdnem egy kínai startup,"Majdnem teljes eszközkészletét elvesztette az enyveskezű ügyfelek miatt az a kínai startup, akik bérlésre kínálnak esernyőket.					
Ugyan a világon sokféle szolgáltatás tud működni megosztásos alapon (gondoljunk az Uberre, az Airbnb-re, vagy a különféle biciklis kölcsönzőkre), de úgy tűnik, hogy a recept nem válik be az esernyőknél. A kínai E-Umbrella nevű startup amúgy ígéretes ötletét keresztül húzta az emberi tényező.
A cég egy olyan esernyőbérlő szolgáltatást indított el elsőként Kínában, aminek lényege, hogy a kihelyezett E-esernyőik közül bárki felkaphat magának egyet, ha éppen hazafele elkapja egy zuhé, persze némi összeg fejében.
A legfrissebb adatok szerint a cég mindössze pár nap leforgása alatt 300 ezer esernyőt vesztett el az enyveskezű ügyfelek által, akik nem vitték vissza az eszközöket.
Az E-Umbrella májusban még úgy tervezte, hogy 30 millió esernyőt helyez ki Kínában, majd más országokban is, de a fordulat hatására teljesen meg kellett változtatni stratégiájukat.
Forrás: E-umbrella
A E-Umbrella megoldásának lényege, hogy a felhasználó egy okostelefonos app segítségével olvashatja be a kihelyezett esernyőn található QR-kódot, ezután oldódik fel az eszköz zára. A használatáért 19 jüan (755 forint) alapdíjat kell fizetni, ezen felül pedig félóránként 0,5 jüant (kb. 20 forint). Az esernyők gyártási költsége egyenként 60 jüan (kb. 2400 forint).
Ugyan a feloldós rendszert jól kitalálták a fejlesztők, többek szerint nem elég részletesek az arra vonatkozó instrukciók, hogy mégis miként kell visszaszolgáltatni a darabokat, miután kitisztult az idő, ezért sok elfoglalt felhasználó azt inkább eltette magának. Az sem tisztázott, hogy miféle szankciók érik azt, aki nem viszi vissza az eszközt, de a cég sem gondolt arra, hogyan kövesse le az eltűnt darabokat.
Nem ez az első alkalom, hogy ilyesmi történik. A Wukong Bicycle nevű biciklimegosztó kezdeményezésnek azért kellett lehúznia a rolót év elején, mert kerékpárjaik 90 százaléka tűnt el.
Az E-Umbrella vezetője az eltűnt esernyők ellenére sem pánikol, és bővülést tervez az év további részében,az új modellekbe pedig már GPS-t is raknak."
Hungary,2017-07-08,24.hu,https://24.hu/tech/2017/07/08/ok-azok-a-melegek-akik-nelkul-nem-tartana-itt-a-techvilag/,"Ők azok a melegek, akik nélkül nem tartana itt a techvilág","Egy ideális világban nem számít az, hogy a sikeres szakembereknek milyen a szexuális beállítottságuk. A Pride alkalmából összeszedtük, hogy kik azok az ismertebb tehetségek a techiparban, akik nyíltan vállalják homoszexualitásukat. Az olyan óriáscégek, mint a Twitter, a Google, a Microsoft, az Apple, vagy a Facebook mindannyian fontosnak tartják azt, hogy az Egyesült Államokban sürgessék a melegek egyenlő bánásmódjának ügyét, felmérések szerint a techcégek általánosságban is jobban teljesítenek a másság elismerésében. 
TIM COOK
A legismertebb meleg techvezér Tim Cook, az Apple vezérigazgatója, aki rengeteg energiát fektet abba, hogy az Egyesült Államok törvénykezése minél jobban védje az LMBT jogokat. Cook 2014-ben nyilvánosság előtt is felvállalta homoszexualitását, ami a techszférában hosszú ideje nyílt titok volt.
Noha addig sem tagadta meg a szexualitását, és büszke arra, hogy meleg, a nyilvánosság előtt addig soha nem említette.
Soha nem akartam magamra vonni a figyelmet. Az Apple a világ egyik leginkább reflektorfényben lévő vállalata és jobban szeretem, ha az emberek a termékeinkre figyelnek és azokra az elképesztő dolgokra, amiket meg lehet valósítani általuk
– írta a Businessweekben.
PETER THIEL
A PayPal társalapítója 2016-ban beszélt arról nyilvánosság előtt egy republikánus jelölőgyűlésen, hogy büszke melegnek, republikánusnak és amerikainak tartja magát.
A kockázati tőkebefektető egyben a Facebook első befektetőjeként említik, de támogatta a LinkedIn-t, a Yelpet és tucatnyi más techvállalkozást.  Ő alapította a Palantir Technologies nevű nagyszabású adatelemző céget.
2005-ben megalapította a Founders Fund elnevezésű kockázati tőke alapkezelőt, ami forradalmi technológiai újításokba fektet be, a portfoliójukban van többek közt a SpaceX, az Airbnb, a Lyft, a Spotify is.
Peter Thiel. Forrás: Europress
ALAN TURING
A második világháború idején titkos náci kódokat feltörő, homoszexualitása miatt elítélt Alan Turing számít a modern számítástechnika és a mesterséges intelligencia atyjának.  
Turing nevét legtöbben arról ismerhetik, hogy munkatársaival sikerült feltörnie az Atlanti-óceán északi részén cirkáló német tengeralattjárók kommunikációjához használt Enigma-gép kódját. Egyes tudósok szerint ezzel elősegítette Hitler bukását.
A háború után Turing a mesterséges intelligenciával foglalkozott, amelynek máig érvényes logikai kritériumait is meghatározta. A gépi intelligenciát tesztelendő imitációs játékát, a Turing-tesztet ma is alkalmazzák.
Getty Images Hungary
Turing 1954-ben, 41 éves korában hunyt el ciánmérgezésben, két évvel azután, hogy az akkor Nagy-Britanniában még üldözött homoszexualitása miatt elítélték a “jó erkölcs megsértéséért”, és gyógyszeres kasztrálásra kényszerítették. 
JON “VESZETT KUTYA” HALL
A Linux operációs rendszert reklámozó Linux International (LI) legendás ügyvezető igazgatója a szabad szoftver mozgalom vezetője is egyben, 1969. óta dolgozik a számítástechnikában. Becenevét (Maddog) a Hartford állami műszaki főiskolán kapta diákjaitól heves vérmérséklete miatt, ahol a számítástechnika tanszéket vezette.
A szakember több évtizedes pályafutása alatt volt már programozó, rendszertervező, rendszergazda, tanácsadó állami és nemzeti kormányzati szerveknél. Dolgozott a Compaq Computer Corporation-nek, a Digital UNIX Marketing csoportnak, a Bell Laboratories-nek.
A Linux meghatározó egyénisége Alan Turing matematikus születésének 100. évfordulóján coming outolt, akkor így indokolta döntését:
Sok olyan fiatal kocka van, akik ugyanezen mennek keresztül. Azt akartam, hogy tudják, nincsenek egyedül, és a dolgok jobbra fordulnak.
Jon Hall. Forrás: Wikipédia
 
ÁRVAI PÉTER
A világsikert elért magyar startup, a Prezi társalapító-vezérigazgatója a Forbes magazin egyik 2015-ös számában beszélt nyilvánosság előtt arról, hogy meleg. Akkor azt is elmondta: sokszor óva intették attól, hogy nagy nyilvánosság elé álljon, nehogy majd ő legyen “a buzi CEO” Magyarországon.
Árvai azért döntött ennek ellenére így, mert idővel rájött, hogy ha a cégen belül folyamatosan az önmagukért való kiállásra buzdítja a munkatársait, akkor neki is így kell tennie.
arvai-peter(960×640).jpg (Array)
Tavaly a 11-ik legbefolyásosabb emberré választotta a Financial Times a világ LGBT+ üzleti vezetői között, Kelet-Közép Európából pedig elsőnek a 100 fős listán. A néhány évvel ezelőtti Pride felvonuláson a Prezi volt az egyetlen cég, amelyik céges logóval és pólóval vonult fel."
Hungary,2017-06-06,24.hu,https://24.hu/fn/gazdasag/2017/06/06/tobb-honapos-remalom-kezdodhet-ha-legalisan-akarja-kiadni-a-lakasat/,"Több hónapos rémálom kezdődhet, ha legálisan akarja kiadni a lakását","Kötelező rágcsálóirtás, Dohányozni tilos!-tábla, a takarítószerek elzárása, a lakóközösség beleegyezése, településképi bejelentési eljárás. Önkormányzatfüggő, de a felsoroltak mind kellhetnek, ha jogkövető állampolgárok módjára adót akarunk fizetni a NAV-nak az Airbnb után.					
A Nemzetgazdasági Minisztérium adóügyekért is felelős államtitkára, Tállai András alig egy hete arról beszélt, hogy a Nemzeti Adó- és Vámhivatal adatai szerint az Airbnb-hálózat szállásadóinak 81 százaléka szerzett több bevételt annál, mint amennyit Magyarországon bevallott.
A NAV az ír adóhatóság adataira támaszkodott, e szerint
 2015-ben az Airbnb-vel csaknem 4500 magyar szállásadó állt kapcsolatban, ők összesen 120 ezer alkalommal adták ki ingatlanjukat, amivel mintegy 6 milliárd forint bevételt szereztek.
Hogy a NAV számítása helytálló, arról a Magyar Apartmankiadók Egyesülete nincsen teljesen meggyőződve. Szerintük ugyanis nem mindegy, hogy a hatóság az Airbnb-s profil vagy a megadott bankszámlaszámok alapján végezte a kalkulációt. Sokan vannak, akiket az éves átalányadó megfizetése ellenére is megkeresett a NAV az úgynevezett támogató eljárással. Mindettől függetlenül az egyesület is tisztában van a feketézés problémájával, becslésük szerint a rövidtávú szálláskiadással foglalkozó lakástulajdonosok 20-25 százaléka még mindig fű alatt fogad turistákat.
Az egyesület elnöke, Schumicky Balázs azonban úgy látja, éppen az egyre gyakoribb figyelmeztetéseknek köszönhetően nagy a mozgolódás a tulajdonosok körében. A kedvező adózási feltételek (egy kiadott lakás esetén, tételes átalányadózással, évente, szobánként 38 400 forint, és néhány egyéb járulékos költség, mint például az idegenforgalmi adó és az építményadó) pedig kedvet csinálnak ahhoz,  hogy az ingatlanok tulajdonosai jogkövető módon járjanak el, vagyis bejelentsék az önkormányzatoknál a tevékenységüket.
Csakhogy a kezdeti lelkesedés a szövevényes bürokrácia miatt ezen a ponton alább szokott hagyni. 
A 24.hu-nak nyilatkozó tulajdonosok és lakásmenedzseléssel foglalkozó szakemberek ugyanis arról számoltak be, hogy gyakran a hivatalok asztalai mögött ülők sincsenek tisztában a követelményekkel. Egy névtelenséget kérő, adóügyekkel foglalkozó szakember így fogalmazott:
Egyébként is nagy a káosz, és akkor a szerencsétlen lakástulajdonosoknak minden ügyfélszolgálaton mást mondanak, küldözgetik őket ide-oda. A NAV-os ügyintézők jó része sem tudja pontosan a szabályokat, nem szándékosan, de félrevezetik az ügyfeleket. Az önkormányzatoknál ugyanez van. 
A rövid távú lakáskiadást a szálláshely-szolgáltatási tevékenység folytatásának részletes feltételeiről és a szálláshely-üzemeltetési engedély kiadásának rendjéről szóló kormányrendelet szabályozza.
De mi az az Airbnb?
Az angol ’Air bed and breakfast’ rövidítése, ami egy szállásközvetítő közösségi hálózat. Az Airbnb-t három amerikai fiatal indította el még 2008-ban, San Franciscóban. A célja, hogy a külföldi szálláskeresőknek szabad szobával rendelkező helyiek lakást adjanak ki, természetesen online, szabályozott és biztonságos keretek között.
A közösségi szállásmegosztás pár év alatt olyan mértékben elterjedt Magyarországon, hogy Budapesten közel 4800 aktív vendéglátót tart nyilván az Airbnb, melyből 1200 több egységgel is rendelkezik. Így jelenleg 8000 szálláshelyet kínálnak a fővárosban. Az átlagos szállásköltség lakásonként 15 ezer forint, persze egy nyolc ágyas, Dunára néző budai apartman ára már a 250 ezer forintot nyaldossa éjszakánként.
Az Airbnb 2015-ös kutatása alapján egyébként a szolgáltatást választó turisták körében a világ 13. legnépszerűbb úti célja Erzsébetváros, Budapest VII. kerülete.
Külföldön találunk példákat az Airbnb legalizálására, és a szigorú tiltásra is: mint akár Santa Monicában, vagy New Yorkban, ahol teljesen betiltották a lakások kevesebb mint 30 napra történő bérbeadását.
Fotó: AFP / Europress / Lionel Bonaventure
Az V. kerület a kakukktojás 
A kormányrendelet azonban az engedélyezési jogkört a helyi önkormányzatokra helyezi át, így a kerületeknek saját rendeletet is kell hozniuk az egyéb szálláshely-szolgáltatási tevékenységgel kapcsolatban. Ennek pedig összhangban kell lennie a kormányrendelettel, ám a részletszabályokban lehetnek eltérések.
A kérdéseinkre válaszoló hegyvidéki, erzsébetvárosi, terézvárosi és budavári önkormányzat nyilvántartásba vételi eljárása a válaszok alapján szinte minden ponton egyezik, kisebb eltérések inkább abban mutatkoznak, hogy az ügyfelek mit tudnak vagy nem tudnak online elintézni. A hivatalos út nem különösebben rögös, általában egy 3000 forintos illetékbélyeggel, néhány, a tulajdoni viszonyokat tisztázó dokumentummal és egy kézzel rajzolt alaprajzzal kezdődik. Ezután az ügyfél kap adószámot, majd be kell szereznie a számlatömböt, és az önkormányzat adóosztálya által hitelesített vendégkönyvet. 
Az általunk megkérdezett tulajdonosok valóban gördülékeny ügyintézésről számoltak be az említtet kerületekben, de vélhetően a XIII. kerületben is zökkenőmentes a folyamat, legalábbis  erről árulkodik Zsuzsa beszámolója. Ő egy 31 négyzetméteres garzont ad ki az Airbnb rendszerén keresztül.
Az önkormányzat honlapján nagyon korrekt tájékoztatást találtam arról, hogy milyen iratokat kell magammal vinnem az ügyintézéshez. Összesen két hivatalos helyre kellett elmennem​: a ​NAV ügyfélszolgálatára,​ ​​hogy adószámot igényeljek,​ majd​ amikor ezt megszereztem, akkor a X​III. kerületi Polgármesteri Hivatal Igazgatási-, valamint Adóügyi Osztályára. Előbbi helyen 20 perc alatt végeztem, de a Polgármesteri Hivatalban is korrektek, gyorsak és kedvesek voltak.
Az V. kerület azonban kilóg a sorból. A belvárosi önkormányzat nem reagált megkeresésünkre, ezért hivatalos forrásból semmilyen megerősítést vagy cáfolatot nem kaptunk, kizárólag személyes tapasztalatok állnak rendelkezésünkre.
Sára, aki igazi nevét nem vállalta, az V. kerületben szerette volna hivatalos útra terelni immár két éve jól jövedelmező bizniszét. Belvárosi lakását egész évben, minden nap turisták lakják, panaszra nincs oka. Az elmúlt időszakban viszont megunta az álmatlan éjszakákat, nem akart tovább attól rettegni, hogy az adóhivatal egy szép napon rátöri az ajtót.
Jöttek hírek a különféle netes oldalakon, hogy a NAV nagyon elkezdett vizsgálódni, én pedig megijedtem, ezért le akartam állni a feketézéssel. Úgy voltam vele, hogy jobb félni, mint megijedni.
A fiatal lánynak aztán nagyon gyorsan megváltozott a véleménye. Úgy döntött, inkább feketézik tovább, mert a büntetésnél is elrettentőbbnek találta az önkormányzat hozzáállását.
Sára beszámolóját támasztják alá Bene András lakásmenedzseléssel foglalkozó szakember tapasztalatai is, aki kizárólag V. kerületi ingatlanokkal foglalkozik. Elmondása szerint körülbelül két éve él a kerületben a rövidtávú lakáskiadások esetében az úgynevezett településképi bejelentési eljárás, ami nagyon megnehezíti az ingatlantulajdonosok dolgát. 
Az eljárás  során megnézik, hogy mennyire illik bele a környezetbe az ingatlan megváltozott funkciója, hiszen innentől kezdve nem lakó-, hanem szálláshelyről beszélünk. Először csak azt kérték, hogy vizsgálják meg azt a szintet, ahol a lakás található, mondjuk a menekülési útvonal szempontjából, majd belekerült a belső udvar vizsgálata, aztán környezettanulmányt kértek a turisták házra gyakorolt hatásáról, később pedig a parkolási lehetőségek számítását is kérték
– ismerteti a részleteket Bene, hozzátéve, hogy az 5-6 oldalas szakvéleményt, a lakás részletes alaprajzával együtt kizárólag egy kamarai tagsággal rendelkező építész készítheti el.
De nem ez a legnagyobb baj, bizonyos kikötések akár indokoltak is lehetnek – mondja. A bosszantó inkább az, hogy a kérelem elutasítása esetén (ami a szakember elmondása szerint egyre gyakoribb) a hivatal nem indokol, hiányos beadvány esetén pedig pótlásra sincs lehetőség. További csavar, hogy többi fővárosi kerülettel szemben januártól az V. kerületben a lakóközösség beleegyezését is kérni kell a rövid távú lakáskiadáshoz. A kérdés eldöntéséhez közgyűlést kell összehívni, amit egyáltalán nem egyszerű összehozni, ha csak egyetlen tulajdonos érdeke fűződik hozzá. Bizonyos lakóközösségek pedig szinte biztosan nem fognak rábólintani, hogy külföldi turisták mászkáljanak a ház folyosóin.
A rövid távú lakáskiadást egyébként Budapest-szerte bármelyik társasház megtilthatja a saját működési szabályzatában. Erre bőven akad példa, bár a szakember szerint a tulajdonosok kezdik belátni, hogy saját ingatlanjuk értékét is nyirbálják, ha a társasház betiltja a turisták fogadását.
Sára a fentebb említett részlettől akadt ki leginkább.  Elmondása szerint ő egy pillanatig sem remélte, hogy a közös képviselő és a többi lakó belegyezik, hogy turisták váltsák egymást nála 3-4 naponként. Holott lakása a legfelső szinten, a hátsó sarokban van, és még közvetlen szomszédja sincs.
Fotó: dpa / Europress / Jens Kalaene
Elzárt tisztítószerek, Dohányozni tilos! tábla és Legionella-kockázatelemzés 
Miután a kerületi önkormányzat nyilvántartásba vette az ingatlant, néhány héten belül számítani kell a járási hivatal népegészségügyi hatóságának helyszíni szemléjére. A fővárosi kormányhivatal tájékoztatása szerint ilyenkor „higiénés és egészségvédelmi, táplálkozás-egészségügyi és dietetikai, ivóvíz-minőségi, a települési hulladékkal és nem közművel összegyűjtött háztartási szennyvízzel kapcsolatos közegészségügyi, járványügyi vonatkozású szempontok, a kémiai biztonságra és a dohányzóhelyek kijelölésére vonatkozó” jogszabályi előírások betartását ellenőrzik.
A hatóság a feltárt, hatáskörébe tartozó hiányosságok megszüntetésére megteszi a szükséges intézkedéseket, illetve az ellenőrzés eredményéről tájékoztatja a jegyzőt
– tudatták. A követelések igen változatosak lehetnek, a fentiek alapján feltételezhetően az ingatlan állapotától és elhelyezkedésétől függően, ám erre vonatkozóan többet nem sikerült megtudnunk.
Különleges kérések azonban itt is lehetnek. Derdák András például igencsak meglepődött, mert kiadni kívánt I. kerületi lakásának helyszíni szemléjén előírták számára az éves Legionella-kockázatértékelést.
A Legionella vízszerető baktérium, mindenhol előfordul ahol pangó meleg víz van. A kórokozó megtalálható a háztartási melegvíz-rendszerek 90 százalékában, akár a zuhanyzófejben is. Lehetséges fertőző források a szökőkutak, a klímaberendezések, a hűtőtornyok, a párásító berendezések, a pezsgőfürdők, az akvárium, a kerti locsoló és a spriccflaskák. Egészen addig nem jelent veszélyt számunkra, amíg a tüdőbe nem jut. Ha porlasztott formában belélegezzük, a léghólyagocskákig jutva atípusos tüdőgyulladást okozhat.
A Magyar Apartmankiadók Egyesülete eddig csak elvétve hallott arról, hogy az egyéb szálláshelyek esetében ilyesmit kért volna a hatóság, ugyanakkor tény, hogy 2015-ben az Emberi Erőforrások Minisztériuma rendeletet hozott a Legionellára vonatkozóan. A fertőzési kockázatot jelentő létesítményekben, ahová a kereskedelmi szálláshelyek is tartoznak, el kell végezni a Legionella-fertőződési kockázat felmérését."
Hungary,2017-05-14,24.hu,https://24.hu/fn/gazdasag/2017/05/14/bajban-az-airbnb-zok-hamarosan-rajuk-szall-a-nav/,"Bajban az Airbnb-zők, hamarosan rájuk száll a NAV","A Nemzeti Adó- és Vámhivatal (NAV) adatai szerint az Airbnb-hálózat szállásadóinak 81 százaléka szerzett több bevételt annál, mint amennyit Magyarországon bevallott – közölte a Nemzetgazdasági Minisztérium parlamenti és adóügyekért felelős államtitkára az MTI-vel vasárnap.
Tállai András tájékoztatás szerint az ír adóhatóság adatai szerint 2015-ben az Airbnb-vel csaknem 4500 magyar szállásadó állt kapcsolatban, ők összesen 120 ezer alkalommal adták ki ingatlanjukat, amivel mintegy 6 milliárd forint bevételt szereztek.
A NAV az ír adatokat összevetette a szállásadók bevallásaival, a kockázatelemzők az érintettek 81 százalékánál találtak eltérést.
Ez vagy abból adódott, hogy a szállásadók egyáltalán nem vallottak be szálláskiadásból származó bevételt, vagy kevesebb összeget szerepeltettek bevallásukban a kapott összegnél – részletezte. 
A kockázatelemzés eredménye alapján a NAV támogató eljárás keretében keresi meg az eltéréssel érintett szállásadókat. Az adóhivatalnak ugyanis nem a bírságolás a célja, hanem az, hogy mindenki a szabályokat betartva adja ki az ingatlanját
– hangsúlyozta az adóhatóság vezetője. Már 900 magánszemélynél el is indult a támogató eljárás, amelyet – annak ellenére, hogy az abban való részvétel önkéntes – mindenkinek érdemes kihasználnia, hiszen az eljárás keretében rendezett jogsértések miatt semmilyen szankciót nem szabhat ki a NAV.
A NAV a támogató eljárásban tájékoztatja az adózókat a mulasztásról és a hibákról azért, hogy azokat önként pótolhassák, javíthassák. Amennyiben szükséges a revizorok egyeztetést kezdeményeznek, adatszolgáltatásra, nyilatkozattételre, a bevallás adatainak kiegészítésére, illetőleg önellenőrzésre hívják fel az adózókat.
Tállai András elmondta, annak, aki eddig még nem tette, mindenképp érdemes megfizetnie a szállásadásból származó jövedelme után az adót, hiszen az adóhivatalnak – a folyamatosan bővülő adatállományának köszönhetően – a legtöbb ilyen jellegű bevételről pontos információi lesznek. Az eddigi mulasztást az önellenőrzéssel lehet pótolni, ugyanis a be nem vallott adóról mindaddig számot lehet adni és be lehet fizetni, ameddig a NAV nem indít ellenőrzést – javasolta Tállai András. 
Az államtitkár hozzátette, hogy a fizetővendéglátóknak érdemes a legegyszerűbb és legnagyobb megtakarítást biztosító adózási módot, az úgynevezett tételes átalányadót választani, amely szobánként mindössze évi 38 400 forint közterhet jelent. Szólt arról is, hogy jövőre – amennyiben az Országgyűlés megszavazza – a jelenlegi egy ingatlan helyett már három lakásig vagy üdülőig választható lesz ez a kedvező adózási mód."
Hungary,2017-05-17,24.hu,https://24.hu/kultura/2017/05/17/a-spanyol-tengerparton-all-a-vilag-legfotogenebb-haza/,A spanyol tengerparton áll a világ legfotogénebb háza,"A spanyol tengerparton áll a világ legfotogénebb háza 
Vincze Miklós
			2017. 05. 17. 15:57		
							A modern mediterrán építészet egyik csúcsa, a Vörös Fal várként emelkedik egy festői öböl fölé – sőt, még Airbnb-lakás is van benne!"
Hungary,2017-06-16,24.hu,https://24.hu/fn/penzugy/2017/06/16/ezert-is-fogynak-veszesen-a-berlakasok-a-nagyvarosokban/,Ezért (is) fogynak vészesen a bérlakások a nagyvárosokban,"Ha ma valaki Magyarországon 83 ezer forintnál magasabb havi bérleti díjért adja ki a lakását, annak az ebből származó bevétel 29 százalékát kell adóként befizetnie, ha legálisan adja bérbe az ingatlant – írta az Abcúg a Habitat for Humanity lakhatásról szóló rendezvényéről tudósítva.
Ha ugyanis évi 1 millió forintnál több lakáskiadásból származó bevétele van valakinek, a 15 százalékos személyi jövedelemadó mellett 14 százaléknyi egészségügyi hozzájárulást (eho) is fizetnie kell a bevétele után.
Kováts Bence, a Habitat for Humanity kutatója szerint ez már olyan komoly adóteher, hogy a bérbeadó inkább más megoldást keres: vagy nem fogja a lakását legálisan kiadni, vagy más módon hasznosítja azt: mondjuk az adókkal sokkal kevésbé terhelt AirBnB-n keresztül adja ki rövid távra apartmanként turistáknak.
Többek között a magas adók miatt is fogynak a kiadható bérlakások; a vidéki városokban másfélszeresére, Budapesten duplájára nőttek a lakások bérleti díjai az elmúlt öt évben. Magyarországon becslések szerint mintegy 600 ezer ember él magán bérlakásban. A témáról bővebben ebben a cikkünkben is olvashat:
Non-profit lakáskezelők
A Habitat javaslata szerint úgy lehetne kiegyensúlyozni a bérlakáspiacot, ha a kormány alacsony adóval ösztönözné a hosszú távú lakáskiadást: egyszerűen, aki hosszú távra adna ki, fizessen kevesebbet, aki pedig csak egy évre vagy kevesebbre, az többet a bérletidíj-bevétele után. Emellett – mondták – az albérletárak egekbe szökését meg lehetne akadályozni azzal, hogy egy megjelölt árszint alatt alacsonyabb, fölötte magasabb legyen az adó mértéke.
A Habitat másik javaslata szerint az önkormányzati szociális bérlakás-rendszer újragondolására lenne szükség. Ez volna a Németországban vagy Hollandiában már működő non-profit lakáskezelő szervezetek modellje, amelyek kifejezetten a piacról kiszorulóknak adnak bérbe lakásokat, nem piaci alapon."
Hungary,2017-06-15,24.hu,https://24.hu/kultura/2017/06/15/amibol-egyszer-park-lesz-az-tele-is-lesz-hanyva/,"Amiből egyszer park lesz, az tele is lesz hányva","Aki nem lakik a VII. kerületben, Belső-Erzsébetvárosban, az is tudja, hogy oda nem aludni, meg színházba jár az ember. Ahogy 8 fok fölé emelkedik a hőmérséklet, tömegével jönnek az angol legénybúcsúsok, és kígyóznak a sorok a Szimplánál. Értelmes budapesti nem megy a Gozsdu környékére, a Kazinczynál húzza meg a határt, és inkább valami olyan helyet keres, amit még nem fedeztek fel a külföldiek. Fogas-Instant, Szimpla egyből kilőve.
A szórakozóhelyek örülnek, a budapesti okosan választ, a kerületi meg tépi a haját.
Legalábbis egy réteg biztos, de mivel Belső-Erzsébetvárosban többségben vannak a bérlők és az Airbnb-sek, nehéz igazságot tenni az őslakos – főleg idősebb és családos – kisebbség javára. Ott tartanak, hogy Facebookon próbálnak összeverődni, és leveleket írnak az önkormányzatnak, ami kedvesen válaszol az érintetteknek, hogy majd valamikor ősszel tartanak közmeghallgatást, arra tessen eljönni, és előterjeszteni. De a legjobb ötlet a bulinegyed problémájára, hogy
el lehet költözni.
Nyitott ablaknál akarnak aludni
Több lakónak elege lett, hogy egyedül képtelenek elérni bármit, meg nincs is mit, amíg a kormány nem változtat azon a rendeleten, ami lehetővé teszi, hogy a bulinegyedben tovább tartsanak nyitva a kocsmák. Most pár civil állt össze, és csütörtökön tartottak egy sajtótájékoztatót, vagy inkább lakossági fórumot, hogy megvitassák, hogy áll a Belső-Erzsébetváros szénája. Szerintük szarul.
A megjelent nagyjából 10 fő szeretne nyitott ablaknál aludni, és köszöni szépen, de mélynyomó és füldugó nélkül.
Egy Madách téri házaspár szerint kifejezetten megnőtt a gyógyszertárban a füldugó-forgalom. 
Fotó: Getty Images / Ann Tornkvist
Egy hosszú levélben, pontokba szedve több kérdést feltettek az önkormányzatnak a közbiztonságról, a zajmérésről, hangszigetelésről, szemétről, nyilvános vécékről, illetve annak hiányáról, és javaslatokat is tettek, hogyan lehetne számukra élhetőbb a VII. kerület körúton belüli területe. Szerintük a parkolást hajnali négyig kéne fizetőssé tenni, és kemény büntetést szabnának ki a közterületen alkoholt fogyasztókra, és arra, aki tiltott helyen cigarettázik. Ezen felül a vendéglátó helyeket köteleznék a környezetük rendben tartására. 
A taxi már be se megy a Király utcába
Hogy most mennyi emberrel cseszne ki egy hosszabított díjkiszabás, az más dolog, de az tuti, hogy nem új a probléma. A fórumon résztvevő önkormányzati képviselő, Szűcs Balázs szerint több mint 11 ezer parkolási engedélyt adtak ki 7400 parkolóhelyre a kerületben. (Mondjuk ebben nincsenek benne a parkolóházak és foghíjparkolók.) Többek között az autóforgalom is a bulinegyed egyik kérdőjele. Engem pont a múltkor vitt haza egy olyan taxis, aki kerek-perec kijelentette, hogy ő bizony
be nem teszi a lábát a Király utcába hétvégén, magasról tesz rá, ha oda hívják. Ki lehet menni a Gozsdu másik oldalára, vagy a Deákra, de a Király utca tiltólistás a taxisoknál.
Egyrészt veszélyes, a szűk járda nem bírja el a tömeget, másrészt órási a dugó gyakorlatilag a hét minden napján.
A civil kezdeményezésben érezhetően nincs még egyetértés, a legtöbben viszont nem akarnák egyből bezáratni a szórakozóhelyeket. Addig majdnem mindenki eljutott, hogy mind a két félnek engednie kell. De csak majdnem, a szerdai fórumra egy olyan bácsi is érkezett, aki kis túlzással már börtönbe záratná az összes randalírozót. Nála nem volt kegyelem, zárjon be minden este 10-kor, és szevasz.
Holnaptól kuss!
– a lakó hozzátette, hogy Orbán Ráhel érdekeltségeinek köze lehet a bulinegyed állapotaihoz, és volt egy olyan elmélete is, ami szerint a gettófalról szól az egész probléma. A városvezetés a zsidónegyedet igyekszik kiverni az emberek fejéből a romkocsmákkal. Mondjuk ennél a pontnál a többiek leállították a bácsit, hogy ilyen és ehhez hasonló víziókat nem kéne gyártani. Elvégre városi séták szerveződnek az egykori gettóba, de azzal egyetértettek, hogy a pihenéshez mindenkinek joga van. Az úr legjobb mondata viszont mindenképpen az volt, mikor a közparkoknál kijelentette, hogy a
hányás nem trágya. 
– arra utalva, hogy amiből egyszer park lesz, az tele is lesz hányva. Jobb esetben.
Fotó: Getty Images / Matt Cardy
A Madách téri házaspár például 15 éve vette a lakását, és azt mondják, hogy nem erre fizettek be. Nem akarnak elköltözni, szeretik a kerületet, csak a zajból van elegük. Szerintük az sem igaz, hogy felment az ára az ingatlannak. Mindenhol felment, ráadásul értelmes ember nem vesz magának a környéken semmit. Itt szúrnám be, hogy az épülő Király40-ben úgy fogynak a leköthető 30-40 milliós minilakások, mintha ingyen osztogatnák. Úgyhogy ha nem is egy család, de egy befeketető biztos megadja egy Madách téri lakás árát. 
A házaspár nem vigalmi negyedre jött ide, és tátott szájjal, felháborodva figyelik, hogy mi lett a kerületből. Tegyük hozzá, hogy amióta a Király utca a 19. századtól benépesett, és termőföld helyett több emeletes házak épültek a környéken, itt szórakoztak az emberek. A Király utcában például több rossz hírű mulató működött, és a korabeli beszámolók egyébként sem festették le túl elegánsnak az állapotokat. A helyzet persze ettől még egyre rosszabb, és a fórumozó lakók egyre csak írják a bejelentéseket, és akkor se sikerül elérniük valamit, ha az Instantban reggel 6-ig szól a zene, és a lakásokban fél 7-től van csönd.
Ráadásul attól félnek, hogy a VIII., IX. kerületi csendrendelet miatt az is átjön a hétkerbe, akinek eddig eszébe se jutott. 
Megoldás egyelőre nincs, de pénteken, a délelőtti testületi ülésen szó lesz a 11 pontos interpellációról, amire Vattamány Zsolt VII. kerületi polgármesternek szóban vagy írásban kell válaszolnia."
Hungary,2017-05-16,24.hu,https://24.hu/fn/penzugy/2017/05/16/az-airbnb-uldozesevel-maguk-alatt-vagjak-a-fat-a-tarsashazak-lakoi/,Az Airbnb üldözésével maguk alatt vágják a fát a társasházak lakói,"Úgy tűnik, hogy mára kicsit megtorpantak a befektetők a belvárosban. Az egyik ok a társasházak ellenállása a rövid távú lakáskiadással szemben, a másik a még mindig jellemző túlárazottság. Pedig a szakértő szerint az utóbbit korrigálni kellene, hogy ismét nagyobb lendületet vegyen a belvárosi ingatlanpiac.					
A belső kerületekben a vásárlók 80 százaléka befektető, azonban az utóbbi időben kicsit alábbhagyott az eddigi lelkesedésük, most már
óvatosabban vásárolnak – hívta fel a figyelmet Schneider Zoltán, a Balla Ingatlan belvárosi irodájának szakmai vezetője. Ennek több oka is van.
Kiszorul a rövid távú bérbeadás
A pesti belváros ingatlanpiacán befektetők elsősorban a rövid távú lakáskiadásban érdekeltek. Ez a tevékenység volt annyira nyereséges, hogy az elmúlt két évben a belső kerületekben tudtak a legnagyobb mértékben emelkedni az ingatlanárak. Ugyanakkor egyre több belvárosi társasházban szavazzák meg egyszerű többséggel a lakók azt, hogy rövid távú lakáskiadás céljára ne lehessen megvásárolni egy ingatlant az adott társasházban.
Mivel egyre több az ilyen társasház, a befektetőknek egyre nehezebb a helyzete. Előzetesen minden lakásvásárlás előtt tájékozódniuk kell, hogy vajon a lakók rábólintanak-e a vásárlásukra. Az ingatlanközvetítő szerint egy-egy ilyen szigorítással a lakóközösségek maguk alatt vágják a fát.
Öngólt rúgnak a lakástulajdonosok
Egy ilyen korlátozással ugyanis megnehezítik saját lakásuk eladását is, mivel a belső kerületek piaca túlnyomó részben befektetők célpontja, és nem azoké, akik ott szeretnének lakni. Tehát, ha néhány éven belül a tulajdonos eladná a lakását, akkor mindössze a vevők 20 százaléka marad meg számára, mint potenciális vásárló. Ez viszont azzal járhat, hogy az eladási árat is mérsékelniük kell. Schneider Zoltán szerint ezzel egy hatalmas öngólt rúgnak a lakástulajdonosok.
Tapasztalata szerint egyébként az is jellemző, hogy nagyon nehezen veszik tudomásul az eladók, hogy már elmúltak azok az
idők, amikor túlárazva is lehetett értékesíteni a belvárosi ingatlanokat az erős keresleti piac miatt. Jelenleg majdnem mindenki nagyon drágán, túlárazva szeretné eladni a lakását, pedig úgy néz ki, hogy az eddigi keresleti piac egyre inkább kínálati piaccá alakul.
Ez a vonat már elment
Akadnak persze olyan eladók is, akik már felismerték, hogy megváltozott a piac, így csökkentik az árakat. Ugyanakkor a többségre még mindig az jellemző, hogy elképzelnek egy árat, mert hallják valahonnan, hogy egy adott árért valakinek, valahol sikerült eladni a lakását, és ők is megpróbálják azért az összegért értékesíteni. 
Abban reménykednek, hogy majd jön a “gazdag, külföldi vásárló, aki nem néz semmit”, csak drágán megveszi az ingatlanját.
A szakértő szerint ezzel az elképzeléssel csak két gond van.
A külföldi befektetők nem így gondolkodnak, hanem megtérülésre vonatkozó számításokat vesznek figyelembe.
A tulajdonosok számára “ez a vonat már elment”, hiszen megváltozott a piaci helyzet.
Ezért úgy véli, ideje lenne felismerniük, hogy nem lesz vevő a túlárazott ingatlanaikra.
Átfordulunk kínálati piacra, nőnek az alkuk
A külföldi befektetőkre semmiképpen sem szabad alapozniuk az eladóknak, mivel csak azt a lakást veszik meg, mely adott időtávon megfelelő megtérülést hoz számukra. Ráadásul – talán az előbbi miatt is – sokkal keményebben alkudnak, mint a lakáscélra ingatlant kereső vevők.
Az alku mértéke egyébként is egyre inkább nő, ahogy átfordulunk a kínálati piacra. Márpedig az, hogy ez megtörténik, egyértelműen érződik az elmúlt három hónapban a belvárosban – jegyezte meg Schneider Zoltán. Azok az ajánlatok, melyek most érkeznek az eladó
ingatlanokra, lényegesen alacsonyabbak, mint amit a tulajdonosok elképzelnek. Az más kérdés, hogy ebbe belemennek-e az eladók és lesz-e belőle adásvétel. Az azonban biztos, hogy egyre többen, egyre merészebben, akár 10-15 százalékkal alacsonyabb vételárat ajánlva
alkudnak.
Hol járnak most az árak?
Mint az ingatlanos cég első negyedéves piaci riportjából is kiderül, az V. kerületben a használt lakásoknál 780-830 ezer forintos kínálati árak jellemzőek, a VI. kerületben 500-630 ezer, míg a VII-ben 440-580 ezer forintos árak. Ha a kerületen belüli egyes városrészeket tekintjük, akkor ahogy haladunk kifelé, úgy csökkennek az árak: tehát, amíg Lipótvárosban 827 ezres kínálat négyzetméterárakkal találkozhatunk, addig Külső-Erzsébetvárosban már csak 438 ezres árakkal.
Schneider Zoltán szerint azonban nem sok értelme van a belvárosban átlagokról beszélni, hiszen nem árulnak el semmit arról, hogy egy adott lakást a kerület egy adott pontján vagy társasházában mennyiért lehet eladni. Óriási különbségek vannak utcákon, vagy akár házakon belül is a lakásárak között – hangsúlyozta a szakértő. Elég csak arra gondolni, milyen markáns árbeli különbség mutatkozik például egy Keleti Pályaudvar melletti, Hernád utcában található lakás, vagy egy bulinegyed közepén lévő, a Király utca sarkán található ingatlan ára között. Pedig mind a kettő VII. kerületben van. 
A lényeg szerinte inkább az, hogy a belső kerületekben egy fél éve már stagnálnak az értékesítési árak, sőt bizonyos szegmensekben csökkenéssel is lehet találkozni. És várhatóan ez a folyamat a továbbiakban is jellemző marad, ami azt jelenti, hogy most már nem lehet eladni mindent, bármi áron. Schneider Zoltán szerint, ha a tulajdonosok is végre belátják ezt, és reális árakon kínálják a lakásaikat, akkor ismét nagyobb pezsgés alakulhat ki a pesti belváros ingatlanpiacán."
Hungary,2017-05-05,24.hu,https://24.hu/fn/gazdasag/2017/05/05/sovany-vigasz-a-hazai-alberloknek-az-adomodositas/,Sovány vigasz a hazai albérlőknek az adómódosítás,"A Habitat for Humanity Magyarország határozottan ellenzi, hogy a 2018. évi költségvetési törvényhez kapcsolódó adótörvény-tervezetben található egyébszálláshely-kiadást könnyítő  javaslatait bevezessék.
A törvényjavaslat értelmében a jövőben egyébszálláshely-szolgáltatás nyújtása után (=rövid távú kiadás, pl. Airbnb) a jelenlegi egy helyett három ingatlan mellett is lehet a nagyon kedvező, egyszobás lakásra vetítve csupán évente 38 400 forintos tételes átalányadózást választani a lakástulajdonosoknak.
Amint arra a szervezet a jelenleg is zajló Feketelakás kampányában is felhívja a figyelmet, a lakások – egyelőre leginkább Budapesten, de a módosítás hatására várhatóan más nagyvárosokban is elszaporodó – turista-szálláshelyi hasznosítása nagy mértékben hozzájárul a bérlakásban élők lakhatási költségeinek, illetve a lakásárak növekedéséhez, ezért szabályozza számos európai nagyváros az internetes turistaszálláshely-megosztó szolgáltatásokat.
Úgy gondoljuk, a vonatkozó törvénymódosítás következtében pont azokban a városokban fognak korábban bérlakásként hasznosított lakásokat turista-szálláshellyé alakítani, ahol már eddig is hiány volt megfizethető bérlakásból, kommentált a Habitat for Humanity Magyarország ügyvezető igazgatója, Szegfalvi Zsolt. Azt is hozzátette, hogy a saját lakást vásárlóknak pedig egyre inkább a lakásokat az airbnb-n drágán, Budapesten átlagosan éjszakánként 18 ezer forintért kiadó ingatlanbefektetők pénztárcájára szabott lakásárakkal kell számolniuk.
Hosszabb távú lakáskiadást túristalakosztályok helyett
Bár az adótörvények módosítása következtében a hosszabb távú lakásbérbeadás adóterhei is csökkennek, egy lakhatási célra kiadott lakás adóterhei még a jelenlegi módosítás után is sokszorosát teszik ki egy turistáknak rövid távra kiadott lakásénak. Ez pedig arra ösztönözi a tulajdonosokat, hogy üres lakásukat a jövőben ne bérlakásként, hanem turista-szálláshelyként hasznosítsák.
A bérlakásokat érintő adócsökkentéseknél fontos tartanák továbbá, hogy az adócsökkentés a jelenleg leginkább elterjedt, egyéves kiadásnál hosszabb, és megfizethető árú bérbeadásra ösztönözze a tulajdonosokat. 
Az adótörvények módosítására tett törvényjavaslat helyett a Habitat a hosszú távú, megfizethető árú lakáskiadás adójának csökkentését; non-profit lakástársaságok létrehozását és támogatását; valamint a lakásbérlő és -bérbeadó jogainak és kötelezettségeinek jobb szabályozását javasolja annak érdekében, hogy a jelenleg bérlakásban élők és a saját tulajdonú lakás helyett potenciálisan bérlakást választók lakhatási költségei az utóbbi évek brutális áremelkedése után ne emelkedjenek, hanem csökkenjenek – összegzett Szegfalvi Zsolt.
A szervezet véleménye erősen megkérdőjelezi mindenesetre, hogy valóban egy újabb rezsicsökkentésnek lehet-e felfogni a tervezett adómódosításokat."
Hungary,2017-05-03,24.hu,https://24.hu/fn/gazdasag/2017/05/03/egyszerusitik-az-airbnb-zok-adozasat/,Egyszerűsítik az airbnb-zők adózását,"A 2018-as költségvetésben szúrta ki a Portfólió, hogy ha elfogadják a tervezetet, akkor jól járhat az Airbnb-ben utazók, ugyanis már 3 lakás vagy üdülő szálláshelyként történő kiadása esetén is választani lehet a tételes átalányadózást.
Ez azt jelenti, hogy szobánkénti 38 400 forint befizetése mellett lehet kiadni.
A most hatályos szabályok még szigorúbbak, tételes átalányadózással rövid távon akkor lehet lakást kiadni, ha valakinek csak egy lakása van, vagy csak egyet ad ki.
Ha most valaki többet ad ki, például egy 5 szobás ingatlant, akkor 192 ezer forintot kellett általányadóként kifizetnie évente, ami akkor is igaz volt, ha a lakást úgy alakította ki, hogy két különálló lakrészből álljon."
Hungary,2017-06-14,24.hu,https://24.hu/kozelet/2017/06/14/csak-akkor-leszunk-szabadok-ha-zuckerberg-levalthato-lesz/,"Csak akkor leszünk szabadok, ha Zuckerberg leváltható lesz","Hatalmas problémák vannak az interneten, és jó részükért a Facebook a felelős. Ha meg akarjuk oldalni a politikai gondjainkat, úgy kell kezelnünk a Facebookot, ami: közszolgáltatásként.					
2017 közepén haldoklik a szabad internet. Ebben semmi meglepő nincs, már évek óta haldoklik, csak épp mindig más öli meg.
Chris Anderson, a Wired alapító főszerkesztője és a korai technológiai gondolkodás egyik meghatározó szereplője 2010-ben azt írta, hogy a világháló halott, de az internet tovább él. A két elnevezés ugyanis mást takar.
Az internet egy infrastruktúra, csövek sorozata, amely többmilliárd eszközt köt össze, hogy ezen az összeköttetésen keresztül kétoldalú kommunikáció jöhessen létre az eszközök, és az eszközöket használó emberek között.
A világháló ezzel szemben az információs technológia, ami az internetre mint infrastruktúrára épült rá. A világháló olyan technológiai megoldás, amely – jellemzően, legalábbis eddig, https protokollra alapozva – lehetővé teszi, hogy ezt a kétoldalú kommunikációt információk megosztására és cseréjére használjuk. A legfontosabb feltétele, hogy egy böngésző szükséges ahhoz, hogy hozzáférjünk a világhálóhoz.
A világháló csak az internetnek egy kicsi, sőt, egyre kisebb része. Az internet világhálón kívüli része olyan platformokból és protokollokból áll, mint az e-mail, az FTP-fájlcsere, az instant üzenetküldés, az appok, vagy épp – egyre nagyobb arányban – a Facebook.
2010-ben a helyzet az volt, Chris Anderson szerint legalábbis, hogy a telefonra letölthető appok fogják megölni a világhálót, mert egyre nagyobb részt szakítanak majd ki az internetből. Ez nem történt meg, de csak azért nem, mert valami más kezdett el egyre nagyobb részt kiszakítani belőle.
A szabad világháló fontos dolog. Ettől lehetett az internet az, ami.
Minden oldal szabadon megközelíthető, minden információ szabadon áramolhat, a világháló egy demokratikus, nyitott, mindenki számára hozzáférhető platform, ami felett senki nem gyakorol hatalmat.
Az internetszolgáltatók legfeljebb a hozzáférést adhatják, felügyeletet nem, mert – ideális esetben – lecserélhetők, ha nem engednek úgy hozzáférni a világhálóhoz, ahogy mi akarunk. Ezzel szemben az internet világhálón kívüli részének nagy darabja, a platformok világa, kötöttebb, irányítottabb, ahol a platform tulajdonosa teljes kontrollt gyakorolhat a hozzáférhető információk felett. 
2017-ben a platformok, a Facebook, a Google, az Uber, az Airbnb ölik meg a szabad világhálót. John Herrman, a világ egyik legokosabb, internettel és médiával foglalkozó újságírója írt erről nemrég a New York Timesban.
A platformokban az a közös, hogy mind a liberalizációval indultak, mind valamilyen lehetőséget adtak a fogyasztóknak, azonban később túlhatalomba fordultak vagy fordulhattak.
Az Uber feltörekvő platformként megnyitotta az olcsó és kényelmes közlekedésmegosztást az emberek előtt. A sikeres Uber ezzel szemben nemcsak a taxitársaságokat, de a saját alkalmazottait is kikészítheti.
Az Airbnb liberalizálta az albérlet- és hotelpiacot, ahol hirtelen egy rakás olcsó és kényelmes alternatíva jelent meg. A sikeres Airbnb viszont később tönkretette egy rakás város ingatlanpiacát, köztük részben Budapestét is.
A Google kereshetővé, elérhetővé tette a világhálót. A sikeres Google viszont nem létezővé tette azt, ami a saját platformjában nem található, ráadásul egymaga uralja a reklámpiac nagy részét – ugyanakkor még főleg a szabad világhálón belül.
A Facebook nagy ígérete az volt, hogy embereket köt össze egymással. A sikeres Facebook viszont alternatív valóságokat teremtett, ahol a platform irányításától, algoritmusaitól függően csalhatók el választások vagy korlátozhatók az információk.
Így jutottunk el odáig, hogy a Facebook egyre nagyobb szeletet hasít ki a világhálón kívüli internetből, miközben az emberek jó része azt gondolja, hogy a Facebook maga az internet.
Fotó: Thinkstock
A Facebook törekvése alapvetően az, hogy minél kevesebb felhasználó hagyja el a platformjukat és menjen ki a szabad világhálóra. Ezért lesz egyre nehezebb a Facebook mobilos alkalmazásából böngészőben megnyitni a linkeket. Az asztali böngészőkben elérhető egyetlen kattintás helyett itt már három, vagy négy érintés is kell ahhoz, hogy a Facebook appból kijussunk a „szabadba”.
Ezt tovább nehezíti a Facebook azzal, hogy elkezdte bekebelezni a tartalompiacot. Ha megnyitunk különböző linkeket a Facebookon, akkor azok gyakran ugyanúgy néznek ki, gyorsan töltődnek be, és hiányzik belőlük a böngészősáv vagy bármi hasonló, ami arra utalna, hogy ez a tartalom a szabad világhálón érhető el. 
Azért hiányzik, mert nem ott érhető el.
A Facebook 2015-ben vezette be az Instant Article nevű megoldást, amivel a saját szervereire költöztette a különböző újságok tartalmait, mivel onnan sokkal gyorsabban tudja megjeleníteni a fogyasztóknak.
Ez elég sok problémát okozott az újságoknak. A tartalomnak ugyanis innentől a gyakorlatban nem ők voltak a kiadói, egy 24-es újságcikket már nem mi adunk önnek, hanem a Facebook. Mi csak megírtuk, a Facebook pedig áthelyezte a saját szervereire, hogy onnan terjessze a világban.
A siker kezdetén a Facebookot úgy ünnepelték, mint az eszközt, ami lehetővé teszi a diktatúrák vagy autokráciák demokratikus átalakulását, mert semmilyen külső nyomásnak nem enged, nincs felette állami kontroll, és nem lehet rajta gátat szabni a szólásszabadságnak. Az arab tavasz kezdetén a Facebookot és a – Magyarországon sokkal kevésbé jelentős – Twittert mint a demokrácia leghatékonyabb fegyvereit ünnepelte a nyugati politika.
Ehhez képest a Facebook nem demokratizálta a világot, hanem újabb rendszerszintű problémákat hozott létre.
Fotó: Getty Images / David Ramos
A Facebook furcsa platform, mert nem csak kétfajta felhasználót köt össze. Összeköti a fogyasztót a fogyasztóval, a fogyasztót a tartalomszolgáltatóval (újsággal vagy a kommunikáló politikussal), és összeköti a hirdetőt a fogyasztókkal.
A rendszer működésének célja, hogy a fogyasztó minél többször lépjen interakcióba másokkal, és minél több tartalmat érjen el a Facebookon.
De az optimalizáció nélküli tartalomfogyasztás tökéletes káoszhoz vezet, ami sem a fogyasztónak, sem a Facebooknak nem jó. Ezért van az, hogy a Facebook algoritmusokon keresztül szabályozza azt, hogy a különböző fogyasztóknak milyen típusú tartalmat jelenít meg. Ez leginkább azon alapszik, hogy az adott felhasználó milyen korábbi tartalmakat fogyasztott, és mikre reagált pozitívan.
2007 decemberében megjelent egy tanulmány a Chronicle of Higher Education című szaklapban. Ebben Cass R. Sunstein jogi elemző talán az elsők között írta le azt, hogy a Facebook terjedésének köszönhetően a világ egyre nagyobb része él információs enklávékban. 
Ezt azt jelenti, hogy a Facebook annyira jól tudta optimalizálni azt, hogy milyen információk juthatnak el hozzánk, hogy a gyakorlatban már csak egyféle információ jut el.
Ha sűrűn lájkolunk olyan cikkeket, amelyekben Orbán Viktor lemondására szólítanak fel, akkor nem fog eljutni hozzánk a Facebookon keresztül olyan tartalom, ami Orbán Viktor pozitív oldalát mutatja be. Ezzel eleve korlátozzuk a saját információs szféránkat, az algoritmus buborékában éljük az életünket.
De a legutóbbi két év választásai megmutatták, hogy egyre sűrűbben aknázzák ki ezt a rendszert azzal a céllal, hogy befolyásolják a közvéleményt. A kamuhírek valószínűleg aktívan befolyásolták az amerikai választást, ahogy a szándékos szivárogtatások is. Ezeknek a híreknek egy része eleve csak azokhoz a fogyasztókhoz jut el, akik hajlamosak ezeket elhinni, így még jobban megerősíti őket korábbi véleményükben. Az internetes buborékok gyakorlati következménye az, hogy a véleménytáborok közötti falak egyre magasabbak, egyre átjárhatatlanabbak lesznek.
Az viszont nem megoldás, hogy gyújtsuk fel az algoritmusokat, és legyen végre szabadság. Az algoritmusok létezésének eleve több oka van.
A platformok – mint a Facebook – tökéletes kapitalista modellben működnek. Maximális irányítás, minimális felelősség. A Facebook épp azért nem tud, vagy inkább nem akar semmit kezdeni az álhírekkel, mert akkor el kellene ismernie, hogy alapvetően más termék, mint amit állít magáról. A cég saját maga szerint információs platform, de a gyakorlatban ez a világ legnagyobb média- és reklámcége is. A különbség az, hogy miközben egy média- vagy reklámcéget felelősségre lehet vonni, ha hazugságot terjeszt, a Facebookot nem.
A másik indok maga a információ mennyisége. Ez egyszerűen feldolgozhatatlan. Persze ez is régi probléma, a világon létező információ mennyisége valójában már évszázadok óta befogadhatatlan, csupán az változott, hogyan szűrjük. De a lényeg, hogy valamilyen szűrésnek léteznie kell, különben kezelhetetlenné válik a rendszer. A laissez faire információterjesztés pedig sem a Facebooknak, sem a tartalom-előállítóknak, sem a fogyasztóknak nem áll érdekében.
Fotó: Getty Images / Justin Sullivan
A Facebook létezése alapjaiban alakította át azt, ahogy a közös ügyeinket, a politikát intézzük. A rendszer abból a szempontból mindenképp nyitott, hogy sokkal nagyobb nyilvánosságot és sokkal gyorsabb reakciót biztosít a közös ügyeink intézésében, ráadásul pont azoknak adja meg a beleszólás jogát, akik hagyományosan ezt nem tehették meg: a legszegényebbeknek, legtávolibbaknak, legképzetlenebbeknek. 
Magát a politikát vagy annak intézését sok minden alakította már az évezredek alatt, a nyomtatástól a sajtón keresztül a postáig, vagy a belső égésű motorok és az autópályák megszületéséig. De ezekre a külső tényezőkre eddig mindig reagált is a rendszer. A politika intézése mindig aszerint változott, hogy milyen új lehetőségek, vagy információs csatornák nyíltak meg az állampolgárok előtt.
Ekkora és ilyen hirtelen változás viszont eddig nem volt. És ideje lenne, hogy a politika reagáljon valamit erre a változásra.
A Facebook nem csak vagy nem szigorúan politikai ügy. De az egyre platformosodó internet, és rajta keresztül a Facebook az információ terjesztésének szabadságáról és a hozzáférés jogáról szól.
Mivel magunk nem tudjuk megszűrni a befogadhatatlan mennyiségű információt, ezért az elmúlt évszázadok során úgy kezeltük a problémát, hogy aggregátorokat bíztunk meg azzal, hogy szűrjék meg nekünk.
Ilyen aggregátor volt a sajtó is, amely soha nem volt elfogulatlan, de magunk döntöttük el (és döntjük el most is), hogy kiben bízunk meg annyira, hogy szűrje számunkra a világot. A különbség az, hogy a Facebookon, mint platformon nincs közvetlen beleszólásunk abba, hogy milyen szűrőket szűrjön meg nekünk a rendszer.
A gyakorlati probléma abból adódik, hogy hiába nincs közvetlen beleszólásunk, a Facebookon elvben tudjuk befolyásolni azt, hogy milyen információk jutnak el hozzánk: azzal, hogy korábban milyen információkat fogyasztottunk. Ez viszont kizárja annak a lehetőségét, hogy a körön kívülről bármilyen más információ bejuthasson a körön belülre.
És a Facebooknak elvileg lehet vetélytársa is. Elvileg. Egy platform ereje az elterjedtségében van. Minél többen használják a Facebookot, annál kevesebb értelme lesz bármi mást használni. Így a gyakorlatban iszonyú nehéz lenne magát a platformot leváltani csak azért, mert rosszul végzi a feladatai egy részét.
Fotó: Getty Images / Justin Sullivan
Megoldás lehet az, ha a Facebookot – ahelyett, amit magáról állít – úgy kezeljük, mint ami: közszolgáltatásként. 
Vagy esetleg az, ha megértjük, hogy a platformok mint újfajta közszolgáltatások, egészen más rendszer szerint kell, hogy működjenek, mint bármi, amit eddig információk terjesztésére használtunk.
Jó példa a sajtó mellett az egyetemek rendszere is. Az egyetem a gyakorlatban egy aggregátor, amelyben megbízunk annyira, hogy ráhagyjuk a döntést: mutassa meg nekünk, amit értékesnek tart a világból. A hozzánk eljutó információk egy részét ezentúl valaki más (az egyetem) fogja meghatározni, egyszerűen azért, mert bízunk benne annyira, hogy elfogadjuk: tudja, mit kell tudnunk a világról.
De az egyetemek között tudunk választani, a platformok között nem.
 Ezért csak akkor tudjuk demokratikusabbá, szabadabbá tenni a Facebookot, mint platformot, ha választhatóvá tesszük azt, aki az információinkat szűri.
Ez lehet egy moderátor, de lehet maga a rendszer is. Sőt, lehet, hogy magát Mark Zuckerberget kellene választhatóvá tenni, bár ez rengeteg további problémát vetne fel, például a Facebook államosításának elég ellentmondásos kérdését, bár tény, hogy működhetnek közszolgálatások magánkézben is.
A lényeg az, hogy a Facebooknak nem áll érdekében a probléma kezelése, és amíg nincs beleszólásunk a megszerzett információinkba, magát a rendszerszintű problémát sem fogjuk tudni kezelni. A világháló pedig magától nem lesz újra az, ami régen volt."
Hungary,2017-05-30,24.hu,https://24.hu/tech/2017/05/30/100-000-forintnyi-penzt-szortak-az-utra-es-neztek-mi-tortenik/,"100 000 forintnyi pénzt szórtak az útra, és nézték mi történik","Jamahl McMurran és Lana Mesic Londonban hajtották végre az akciót: egy csatorna mellett elszórtak 15 000 darab kétpennys érmét, majd figyelték, hogy mi a járókelők reakciója a pénzdombocskára. Tették mindezt a művészet nevében.					
Az egész azzal kezdődött, hogy Jamahl május 17-én kiposztolt egy képet a Twiterre az alábbi szöveggel: „Az Airbnb-s vendégem és én úgy döntöttünk, hogy kiteszünk 15000 kétpennyst a csatorna partjára és megnézzük mi történik…”
So my Airbnb guest and I decided to place 15000 2p coins on the canal and record what would happen…. #coinsbythecanal pic.twitter.com/2oe93Bv0Ka
— Jamahl (@JHM_UK) May 17, 2017
A Londonban élő Jamahl egy szabadúszó fotóssal, Lana Mesic-kel osztotta meg a lakását pár napra, és a vendég nem nagyon tudta eldönteni, hogy mit kezdjen azzal a rengeteg érmével, amit korábban egy művészeti installációhoz használt. 15 000 darab kétpennysről volt szó, ami összesen 300 fontot, azaz nagyjából 110 000 forint értékű fémpénzt jelent.
A páros végül úgy döntött, hogy egész egyszerűen egy csatorna partján rendezik halomba a több ezer pennyt, majd figyelik, hogy mi történik, továbbá élőben közvetítik a Twitterren az eseményeket. Mindezt természetesen művészet céljából és szociális kísérlet gyanánt.
Május 17-én reggel a 106 kilót nyomó pénzkupac ki is került a kockaköves sétálóutcára, Jamahl pedig a saját mikroblogján kezdte közvetíteni, hogy az emberek miképp reagálnak az utcán gazdátlanul heverő, amúgy nem kevés összegre.
Azt gondolhatnánk, hogy a pénznek gyorsan nyoma veszett (és igazából nem is tévedünk nagyot), de az élelmes szarkák előtt azért érkeztek olyan járókelők is, akik nem feltétlenül a zsebüket akarták megtömni a szabad prédaként szétszórt érmékkel.
Some people like to take photos and play #coinsbythecanal pic.twitter.com/ZfhpFi79v7
— Jamahl (@JHM_UK) May 17, 2017
Akadtak gyerekek, akik leültek és játszani kezdtek, egy srác a dombocskára helyezte az ernyőjét és lefényképezte, volt, aki csak elemelt pár pennyt kávéra, egy kislány egy hátizsákot töltött meg, majd szenvedett a cipelésével, illetve akadt egy olyan „résztvevő” is, aki aranyesőt játszva elkezdte az érméket a saját fejére hullatni – nekünk például ez biztos nem jutott volna az eszünkbe.
This guy is awesome…. looking for some magic #coinsbythecanal pic.twitter.com/Dj4Dvojawn
— Jamahl (@JHM_UK) May 17, 2017 
A kísérlet végül nem tartott túl sokáig, hiszen kevesebb, mint másfél órával az első poszt születése után megjelent két férfi, akik módszeresen eltakarították az utcára helyezett érméket. Azt viszont meg kell hagyni, hogy profik voltak, hiszen nagyjából tíz perc alatt végeztek, és ha órabérre számoljuk vissza a bezsákolt összeget, akkor meglehetősen jól is jártak – bár mi nem lennénk a helyükben, mikor a több ezer érmét felgöngyölik a banki beváltáshoz."
Hungary,2017-05-27,24.hu,https://24.hu/fn/uzleti-tippek/2017/05/27/rohamos-valtozasok-az-informatikaban-mire-figyeljenek-a-cegek/,Rohamos változások az informatikában: mire figyeljenek a cégek?,"A gyorsan változó infokommunikációs világ egyre komplexebb kihívások elé állítja az ügyfeleket, és újabb feladatokat ad a szolgáltatóknak.  
Kedvezőtlen tendencia, hogy az IT-biztonság egyre jobban felértékelődik a megszaporodott támadások miatt, a jó hír viszont, hogy a vállalatok egyre rugalmasabban tudják igénybe venni a különböző informatikai szolgáltatásokat, ami a költségekben is jelentős megtakarítást eredményezhet.
„Míg korábban egy cégnek saját szervert kellett fenntartania, ma már lehetősége van arra, hogy pont annyi kapacitást vásároljon, amennyire éppen az adott pillanatban szüksége van. Vagy adott esetben, nem is kapacitást vásárol, hanem egy megoldást vesz üzletmenetéhez, egy üzleti alkalmazásért fizet pusztán. A változást elősegíti az üzleti döntéshozók gondolkodásának átalakulása is, a trend gyorsíthatja a felhőtechnológiák széles körű elterjedését” – összegezte a Napi.hu-nak adott interjúban Javorniczky Áron, az Invitech Solutions operatív vezetője, aki pár napja az Invitel Csoport operatív vezérigazgató-helyetteseként a cégcsoport műszaki és fejlesztési tevékenységét is irányítja.
Forrás: Napi.hu
Javorniczky Áron hozzátette: sok minden, ami az emberek hétköznapjaiban látványosan változik, nagyon hasonló az üzleti informatika területén zajló változásokhoz – és ez igaz a technológia és az üzleti modellek szempontjából egyaránt. Az üzleti informatikában az Invitech Solutions például szerverüzemeltetési, felhőtechnológia szolgáltatásokat is nyújt, ami hasonlónak mondható ahhoz, ami a hétköznapi ember életében egy felhőbe végzett biztonsági mentés vagy elveit tekintve a megosztáson alapuló szolgáltatások – akár amit az Uber vagy Airbnb kínál.
A változás fő mozgatórugója egyrészt a technika fejlődése, másrészt az üzleti informatikában, de a távközlésben is a korábbi, nem osztható, dedikált erőforrásokat egy rugalmasabb modell váltotta fel – emelte ki az operatív vezérigazgató-helyettes.
A klasszikus beruházási modell egyre kevésbé működik
A technológia túl gyorsan változik ahhoz, hogy érdemes legyen egy cégnek hagyományos módon beruháznia. Tehát nemcsak az szól a virtualizáció és a felhőtechnológia mellett, hogy a vállalat így hatékonyabban tudja az erőforrást kihasználni, de az is nagy előnye a szolgáltatásként igénybe vett informatikának, hogy mindig a legfrissebb megoldásokhoz férhet hozzá az adott társaság. Ezáltal nem fenyeget a gyors elavulás, és a cég aktuális igényeinek változásához is rugalmasan lehet alkalmazkodni. 
Az anyagi lehetőségek, azt gondolom, egyre kevésbé jelentenek valós korlátot, sok informatikai megoldás elérhetőbbé vált a vállalatok egy szélesebb köre számára, illetve úgy látjuk, a megfelelő informatikai döntések a legtöbb vállalatnál nagyon jó megtérüléssel rendelkeznek. Ezért gondolom, hogy itt inkább egy ismeret és gondolkodásmódbeli hátrány áll fenn, amit be kell hozni! – véli Javorniczky Áron.
Felértékelődött a tanácsadás szerepe
„Mi is sokkal több időt fordítunk arra, hogy az ügyfelekkel üzletmenetükről, céljaikról beszélgessünk, azaz a szolgáltatói pozíció sokkal inkább hasonlít már a tanácsadói szerepkörhöz. Már nem az ügyfelek szorosabb értelemben vett informatikai szükségletei, hanem sokkal inkább üzleti modelljük, fő tevékenységük megértése van a középpontban az esetünkben. Egy teljes szolgáltatási csomag manapság már inkább egy mozaikhoz hasonlítható. Tapasztalataink azt mutatják, hogy általában valamilyen hibrid megoldás működik igazából; egy vállalatnál lehet értelme az érzékeny adatok tárolását dedikált szerveren biztosítani, de például a levelezést érdemes már a felhőből megoldani” – részletezte az interjúban a szakember.
A cikket hamarosan folytatjuk, a második részben szó lesz a felhőtechnológiák magyarországi használatáról, a Dolgok Internetéről (IoT) és az adatforgalom ugrásszerű növekedéséről is."
Hungary,2017-05-16,24.hu,https://24.hu/fn/penzugy/2017/05/16/csepelen-haromszor-akkora-egy-lakas-20-millioert-mint-lipotvarosban/,"Csepelen háromszor akkora egy lakás 20 millióért, mint Lipótvárosban","Hol vásárolnak lakást a fiatalok Budapesten és hol az idősebbek? Mely területeket „foglalták el’ a befektetők a fővárosban? A Duna House utána járt mekkora lakást kaphatunk a pénzünkért az egyes kerületekben és ezek mely vásárlói típust vonzzák leginkább.
Városon belül sem egységesek az árak, különösen, ha egy olyan nagyméretű településről van szó, mint Budapest. Az 1. ábrán látható, hogy 20 millió forintból mekkora lakás vásárolható az egyes kerületekben. Nem meglepő, hogy a külső városrészekben lehet ugyanakkora összegből a legnagyobb méretű lakást vásárolni, hiszen itt a legalacsonyabbak a négyzetméter árak. A belvárosban és a központi budai kerületekben lényegesen kisebb lakásokat lehet ezért az összegért kapni. Közel háromszoros a méretbeli különbség a legolcsóbb (XXI. kerület) és a legdrágább (V. kerület) között. Előbbiben 94-, utóbbiban csupán 34 négyzetméteres ingatlan vásárolható.
Budapestet leggyakrabban kerületi szinten vizsgálják. Az alábbiakban azonban jól látszik majd, hogy az egyes kerületek sem feltétlen mutatnak egységes képet. Egy-egy látnivaló, oktatási-, vagy egyéb szolgáltató intézmény, a jó közlekedési adottságok nagymértékben képesek befolyásolni az ingatlanok árát. Jellemzően a központi, turisták által kedvelt környéeken gyakoriak az Airbnb szállások, melyek piacszűkítő hatásuk miatt közvetve hatnak a piaci árakra. Az új lakás építési projektek is jellemzően megemelik környezetükben a régi építésű lakások árait is.
Ritkán vizsgált adatok az ügyfélprofilt érintő tulajdonságok, pedig az árakkal összefüggésben állnak. Mint ahogy az 1. ábrán is látható volt, belvárosi árak jelentősen magasabbak, így sokkal kevesebben engedhetik meg maguknak, hogy a központban vásároljanak ingatlant.
A Duna House ezért készített egy elemzést, miszerint az egyes irányítószám-körzetekben milyen ügyfélprofil a legjellemzőbb. A vizsgálat az alábbi öt fő kategóriát állapította meg a vásárlói adatok alapján: (2. ábra)
A csoportban magas a nagyobb lakásba költözők és alacsony a befektetők aránya, közepes mértékű az első lakás vásárlás. Leginkább 30-40 évesek vásárolnak ezeken a területeken, elhanyagolható a náluk fiatalabb vevők száma. A 40-50 év közöttiek közepes mértékben vannak itt jelen.
A csoportban az elsőlakás vásárlók és a 30 év alattiak vannak jelen nagy arányban. Alacsony a befektetések és még alacsonyabb a nagyobb lakásba költözők szerepe. A 40-50 évesek aránya itt a legalacsonyabb.
A csoportban minden mutató közepes értékkel került bevonásra. A magasabb értékek felé közelít a nagyobb lakásba költözés szerepe, az alacsonyabb értékek felé pedig az elsőlakás vásárlók aránya.
A csoportban a befektetések dominálnak a 30-50 év közötti korcsoportokkal egyetemben.
A csoportban második legmagasabb a befektetések jelentősége, közepes a nagyobb lakásba költözés és az első lakás vásárlás mértéke.
Már a 2. ábrán is látszik, hogy a belváros mennyire jelentős befektetési pont, de a 3. ábra ezt még inkább szemlélteti.
Jól kirajzolódik a Nagykörút vonala, melyen belül több, mint 55 százalék a befektetési célú vásárlások aránya. Az V. kerületben ez az érték meghaladja a 70 százalékot is. A „központi magot” övező területeken is még 35-55 százalék körüli a befektetők jelenléte, mely érték a városperemek felé egyre csökken.
Ezzel épp ellentétes az első lakásukat vásárló, jellemzően 30 év alatti fiatalok jelenléte (4. ábra). A Nagykörúton belül arányuk minimális (12,5 százalék alatt), a külsőbb területeken pedig viszonylag magas számban vannak jelen.
A 30-40 év közötti vásárlók jellemzően nagyobb lakásba költöznek. Ez leginkább a család bővülésével áll összefüggésben. Ennek megfelelően arányuk a külső, sokszor családi házas övezetekben a legmagasabb (5. ábra). Ezzel ellentétes folyamat játszódik le az idősebb korosztály körében, akik a gyermekek elköltözése után kisebb otthont keresnek maguknak.
Összegezve tehát az egyes fővárosi kerületek között, nem beszélve a még kisebb területi egységekről, hatalmas különbségek adódhatnak az árakban. A belvárosi és a budai központi kerületekben többszörös áron lehet eladni hasonló paraméterű lakásokat. Ilyen sokat számít tehát az elhelyezkedés.
Ennek megfelelően a belvárost a befektetők „uralják”, akiknek anyagilag nem jelent akkora megterhelést az ingatlan ára, mint például egy első lakását vásárló fiatalnak tenné. Körülötte a fiatalabb korosztály vásárolja első saját otthonát. A fiatalok jellemzően kisebb lakást vásárolnak azért, hogy ne kelljen nagyon elszakadni a belváros adta lehetőségektől és a nyüzsgő élettől. A város szélén ugyanis, ahogy az 1. ábrán is látszik, sokkal nagyobb lakást is vásárolhatnának ugyanakkora összegből. A kertvárosias területekre már jellemzően a családosok költöznek, így ők a külvárosok gyakori lakói.
Ez a gyűrűs elrendeződés jól mutatja, hogy az egyes vásárlók az eltérő igényeiknek és preferenciáiknak, valamint az anyagi lehetőségnek megfelelően mely körzetekben vásárolhatják meg a számukra legmegfelelőbb otthont."
Hungary,2017-05-11,24.hu,https://24.hu/fn/gazdasag/2017/05/11/kotelezo-borravalot-javasol-a-szallodaszovetseg/,Kötelező borravalót javasol a szállodaszövetség,"A munkaerőhiány már menedzseri szinten is fenyegeti a turizmust.					
8-15 százalékos kötelező szervizdíj bevezetését szorgalmazza a vendéglátásban a szállodaszövetség – írja a Világgazdaság.
A jövő évi adótervezetből kimaradt a szálláshely-szolgáltatás 18 százalékos áfájának csökkentése, a Magyar Szállodák és Éttermek Szövetsége azonban tovább lobbizik, 5 százalékos áfát és 1 százalék marketing-hozzájárulást javasolnak.
A szövetség alelnöke, Flesch Tamás a Turizmus és profit 2017 konferencián elmondta: a turizmus legnagyobb gondja a munkaerőhiány, ami már menedzseri szinten is fenyeget, a dolgozókat csak komoly bérfejlesztéssel lehet megtartani. Eközben három-négy éven belül Budapesten 2-3 ezer új szállodai szobát nyitnak, ami negatív árversenyt indíthat.
Flesch megjegyezte: az Airbnb-hez kapcsolódott több ezer budapesti lakás már 40 százalékos kapacitásbővülést jelent, de ezt nem tiltani szeretnék, hanem egyértelmű szabályozást várnak. A rövid távú lakáskiadás már komoly takarítói, értékesítői és menedzseri kapacitást is elvon a szállodáktól, ami jelzi, hogy folyamatosan nő a jelentősége."
Hungary,2017-05-04,24.hu,https://24.hu/fn/gazdasag/2017/05/04/a-nagy-ingatlankozvetito-cegek-bukasa-delibab-vagy-kozelgo-valosag/,A nagy ingatlanközvetítő cégek bukása: délibáb vagy közelgő valóság?,"Sokak szerint a technológiai és üzleti fejlődés idővel tönkreteheti a nagy ingatlanközvetítő hálózatokat. Budapesten már most olcsóbban tudják finanszírozni a működésüket az ingatlanosok egyéni közvetítőként, mintha nagy irodának fizetnének annak szolgáltatásaiért ""asztalpénz"" gyanánt. Körképünkben nagy ingatlanközvetítő hálózatokat kérdeztünk.					
Ahogy az Express hirdetési újságot az internetes piacterek tették tönkre a kilencvenes évek második felétől, úgy a nagy hazai franchise ingatlanközvetítő irodáknak is előbb-utóbb le fog áldozni a korszaka, ha nem változtatnak elavult modelljükön
– mondta a 24.hu-nak Csorba Dániel ingatlanszakértő, blogger.
Szerinte az Egyesült Államokban már zajlik az a folyamat, hogy a különféle amerikai ingatlanos startupok egyszerűen kiiktatják az értékesítési láncból az egyre drágábban, nem költséghatékony módon működő, nagy ingatlanközvetítő hálózatokat. Egy kicsit hasonló ez az Uberhez vagy az Airbnb modelljéhez: ezek a cégek nagyon gyorsan nyertek teret a hagyományos turisztikai, fuvarszervező vállalkozások piacán.
Amerikai ingatlanos startupok
Az USA-ban gombamód szaporodnak az ingatlanos startupok, bár közülük egyelőre egyiknek sem sikerült olyan áttörést elérnie, mint például az Ubernek a fuvarozásban. A Buyer Price egy olyan alkalmazást telepít a böngészőnkbe, amely hiteles értékbecslést ad a keresett ingatlanra. A cég haszna abból van, hogy – mivel az értékbecslés általában az ingatlanközvetítői ár alatt van – egy kattintással megbízást lehet adni a cég ügynökének, aki azonnal felkeresi az ingatlan tulajdonosát a vételi ajánlattal. A Pix4D vagy a Matterport virtuális valóságot épít okostelefonra, amely az ingatlan első bemutatását veszi le az ingatlanos válláról. A Haus az Uber társalapítójának a cége, és lényegében teljesen automatizálná az ingatlan eladásának valamennyi fázisát.
Nagy kérdés, hogy a szektor technológiai forradalma mikor éri el Magyarországot. Csorba szerint ez akár több évbe is beletelhet, de nálunk nem feltétlenül csak ezért épülnek majd le a nagy ingatlanközvetítő cégek. Szerinte fontosabb, hogy a nagy hazai irodák által kínált hozzáadott érték egyre kevesebbet ér majd az értékesítőnek. Azt mondja, Budapesten már most olcsóbban tudnák finanszírozni a működésüket a szabadságra vágyó ingatlanosok egyéni közvetítőként, mint amit egy nagy irodának fizetnek annak szolgáltatásaiért. 
Pontosabban azért, hogy az őket „alkalmazottként” (valójában számlaképes vállalkozóként) foglalkoztató ingatlanközvetítő ki tudja fizetni az utánuk járó „asztalpénzt”, azaz az iroda rezsijét, a telefonköltséget (egy bizonyos limitig), a hirdetési költséget, illetve képzésének költségeit.
Így néz ki az asztalpénz a piacon
Csorba szerint havi 1,5 tranzakcióval, 3 százalékos jutalékkal, a KSH statisztikája alapján 17-18 millióra tehető átlag ingatlanárral számolva, a havi céges jutalék 540-810 ezer forintot tesz ki, amiből a cég az asztalpénzre 75-50 százalékot vesz el. Ezzel szemben egy közösségi iroda bérleti díja a budapesti belvárosban havi 40 ezer forint, a korlátlan telefonálás mobilinternettel 7-8 ezer, a hirdetési költség 30 ezer (50 lakáshoz tartozó csomagelőfizetés a három nagy hirdetési felülethez), az oktatás, továbbképzés költsége pedig 10-15 ezer (önképző alapon ez a költség ráadásul nulla, a jó internetes tartalmak miatt).
Ebben a számításban nincs benne az értékesítő vállalkozó adóköltsége vagy a keresztértékesítés (amikor ugyanazt a lakást hirdeti több iroda), illetve a belső adminrendszer költsége. Utóbbi Csorba szerint filléres eszközökből megoldható (WordPress), a keresztértékesítés pedig közvetítői háttér nélkül is működik, vagyis ingyenes.
Magyarán szerinte az értékesítő 100 ezer forintnyi szolgáltatásért 250-600 ezer forintot fizet az ingatlanközvetítő cégnek.
Fotó: MTI/Mohai Balázs
A márka értéke
Balla Ákos, a Balla Ingatlanirodák tulajdonosa nem ért egyet Csorbával. Szerinte a számításba bele kell venni a méretgazdaságosságot és a márka forintosítását is, és így már nem az egyéni közvetítés felé billen a mérleg. A nagyobb cégek mellett szól, hogy hirdetési kedvezményeket érnek el, alacsony egységköltségen vásárolnak, és a nevük, a márkájuk vonzza az ügyfeleket. Ugyanakkor tény, hogy az irodák jutalékszintje az elmúlt években folyamatosan csökken, miközben a költségeik nőnek, amiből nem tudnak majd magasabb jutalékot adni a munkatársaiknak. 
Szerinte a technológiai fejlődés valóban figyelemreméltó, erre fel kell készülniük az irodáknak. Ám olyan belső folyamatok, amelyek az ügyfelet nem érdeklik, különösen úgy, hogy már ma is önállóan tudnak hirdetni az interneten.
Azt mondja, az ingatlanközvetítő irodák legnagyobb versenytársa maga a hirdető ügyfél. 
Szerinte ezért az a kérdés, hogy az irodák tudnak-e olyan hozzáadott értéket, szakszerű ügymenetet (és nem csak hirdetési felületet) biztosítani az ügyfélnek, hogy az hozzájuk, és ne egy ismeretlen közvetítőhöz forduljon, vagy egyedül akarja megoldani az értékesítést. Például teljes körű szolgáltatás nyújtanak, idetartozik a hitelügyintézés, az ügyvéd biztosítása is. Ezek olyan tényezők, amelyek kényelmi szolgáltatást jelentenek, azaz az ügyfél időt, energiát spórol, és biztonságban érezheti magát. Hozzátette: szerinte az informatika nem tudja kiváltani a személyes közreműködést.
A lakóingatlanok piaca minden országban máshogy működik
Egy nagy hazai franchise-nál dolgozó ingatlanközvetítő azt mondta lapunknak, hogy szerinte az egyéni közvetítés, illetve rezsiközösség vállalása alkat kérdése. Van, aki vállalkozó alkat, és van, aki szereti, ha a működés üzleti kockázatát, a felelősséget a munkáltatója viseli. Hozzátette: szerinte a technológiai fejlődés még hosszú évekig nem fogja felforgatni a magyar ingatlanközvetítést. Szerinte a lakások adásvétele minden országban máshogy működik, ezért a szektorban nem lehet olyan globális alkalmazással letarolni a piacot, mint azt az Uber tette a fuvarozásban. Azt is mondta, hogy Magyarországon is volt néhány startup, amely nagy hangon nekiment a nagy hálózatoknak a fix árazással, és az olcsó hirdetési csomagokkal, de ezekről mostanában már nem is hallani.
Máté Ferenc, a Duna House vezérigazgató-helyettese kifejezetten optimista a szakma jövőjével kapcsolatban. Szerinte az amerikai példából is látszik, hogy a gyors technológiai fejlődés és az internet elterjedése mellett az ingatlanközvetítői szakma részesedése a 2000-es évek elején tapasztalt 70 százalékról 90 százalék fölé nőtt a 2010-es évekre. Ez többek között azzal is magyarázható, hogy ma végtelen számú információ érhető el a neten, ez egy laikus számára meg is nehezíti az eligazodást. 
A DH is érzékeli az ingatlanközvetítés átalakulását, ezért folyamatosan új, minőségi szolgáltatásokkal erősít. A cég két éve vezette be, hogy a prémium megbízást kötő ügyfeleik online végigkísérhetik az eladási folyamat minden lépését, a vevők pedig a vételi ajánlattól láthatják, hogyan alakul a vásárlás. Pár hete jelentek meg az új értékelési rendszerükkel, amelyben a hálózathoz tartozó értékesítőket és más szakembereket az ügyfelek is értékelhetik. A nyilvános értékelés azért jó, mert segít a leendő ügyfélnek az objektív döntésben, illetve azonnali visszajelzést kaphat a cég, amiből tanulhatnak, mondta Máté.
Új ingatlan-nyilvántartási rendszer kellene
Kövesdi Gábor, az egyik legnagyobb online ingatlanportál, az Otthontérkép vezérigazgatója úgy véli, hogy a közvetítő hálózatok száma és az ügynökök száma vélhetően csökkenni fog, de sokkal inkább kiütközik majd, van-e valós hozzáadott érték az értékesítők munkájában.
Szerinte újabb, minőségi lépés majd akkor következhet be Magyarországon, ha – amerikai mintára – bárki szabadon hozzáférhet az adott ingatlan adásvételi és átalakítási történetéhez. Jelenleg a magyar ingatlan-nyilvántartásban nincs ilyen tartalmi elem, előtörténet.
Arra a kérdésemre, hogy a technológiai fejlődés hogyan és mikor alakíthatja át a hazai ingatlanközvetítést, azt válaszolta, hogy középtávon biztosan nem vár a technológia irányába való radikális eltolódást. Kövesdi szerint az új építésű lakásoknál már eddig is működött a “tervezőasztalról eladás”: ez egyre csak profibb lesz, virtuális valósággal, látványos technológiai újításokkal, de mivel az újlakás-mennyiség mindig sokkal kisebb lesz, mint a használt ingatlanpiac, ez nem lesz domináns.
Ugyanakkor lesz rengeteg dolog, amit egyszerűbben el lehet majd intézni online, azaz maguk végzik majd az eladók, vevők, de a személyes vonal nem fog eltűnni. Mint mondta: a hirdetéstől akár a szerződéskötésig sok minden átkerül a digitális térbe (mint már most is látható), sokkal egyszerűbben, profibban, több adatból dolgozva tudnak keresgélni a vevők, tehát egyszerűbb lesz a kiválasztás folyamata, de van, ami még egyelőre nem “digitalizálható”."
Hungary,2017-03-04,24.hu,https://24.hu/fn/gazdasag/2017/03/04/a-szallodak-nem-azert-regulaznak-meg-az-airbnb-t-mert-feltik-az-erdekeiket/,Egymásnak feszülnek a szállodások és az airbnb-zők,"A közösségi szálláshely-szolgáltatás népszerű lett Budapesten, ahol megjelentek a lakáshotelek. Emiatt vannak konfliktusok, amiket kezelni kellene. A szállodák az egyenlő versenyfeltételeket hiányolják, az apartmanozók nem akarják, hogy ellehetetlenítsék őket. Szerintük csak finomítani kellene a jelenlegi szabályozáson. Az új szabályok előkészítése már elkezdődött.					
Több szervezet is szabályozná a közösségi szálláshely-szolgáltatást, amit a legismertebb platform alapján sokan csak airbnb-zésnek hívnak. A szállodaszövetség elképzelésiről novemberben írtunk, februárban pedig az apartmanozók is előálltak saját javaslataikkal. Megkérdeztük őket, és a magyar Airbnb-t is, hogyan látják a kialakult helyzetet, mennyire érzik szükségét annak, hogy megregulázzák a terjeszkedő új piacot.
A szállodák egyenlő versenyfeltételeket szeretnének
A Magyar Szállodák és Éttermek Szövetsége ügyvezető elnökét arról kérdeztük, miért szeretnék, ha szabályoznák az Airbnb-t, és a hozzá hasonló szolgáltatásokat. Könnyid László a 24.hu-nak elmondta: az egész ügy az Európai Unióból indul. Az Európai Szállodák és Éttermek Szövetsége (Hotrec) ugyanis már évek óta foglalkozik a közösségi megosztáson alapuló szálláskiadással, a szabályozás kérdéseivel.
A magyar szövetség ehhez igazodva nem kér mást, mint hogy azonos versenyfeltételek vonatkozzanak minden kereskedelmi szálláshelyre, függetlenül attól, hogy a kiadás közösségi alapon történik-e vagy pedig szállodáról van szó. Most ugyanis a szállodák működtetői úgy érzik, nem azonosak a működési feltételek, és az ehhez kapcsolódó szabályozás.
Példákat is említett, mire gondoljunk: tűz- és balesetvédelem, fogyasztóvédelem, akadálymentesítés. Ezek mind olyan területek, amelyekre szállodáknál szigorú előírások vonatkoznak, míg a közösségi szálláskiadásban semmilyen megkötés nincs.
Fotó: Thinkstock
Nem arányos az adóztatás
Ebbe a körbe tartozik a szövetség szerint az adózás is. A szállodai szobakiadásra van például áfa (18 százalékos), és a mintegy 300 ezer munkavállaló bérterheit is ki kell fizetni, szemben a közösségi szálláshelykiadással, ahol ezek a közterhek gyakran nem jelennek meg.
Átalányadózás vonatkozik az online foglalási rendszeren keresztül értékesített szálláshely-szolgáltatásra, amelynek szobánkénti éves összege 32 ezer forint. Akkor, amikor egy-egy éjszaka akár 25-40 ezer forint is lehet az apartmanozók bevétele Budapesten. 
A szövetség szerint ez az adóteher nincs arányban az elérhető bevétellel, és a többi között emiatt is mondják, hogy nem egyformák a versenykörülmények.
Nem betiltani kell, csak szabályozni
Könnyid hangsúlyozta, nem a betiltást szeretnék elérni. Úgy érzik, szükség van az apartmanozókra, mert olyan vendégkört is hoznak Magyarországra, amelyik valószínűleg kereskedelmi szálláshelyekre nem jönne. És az idelátogatók forgalmat generálnak a kis és közepes vállalkozásoknál, vendéglősöknél, taxisoknál és így tovább. Ez jó dolog.
A szállodások csupán ésszerű szabályozást szeretnének, és ebbe beletartozna a negyedéves adatszolgáltatási kötelezettség előírása is (melyik országból jönnek az ügyfelek, hány vendégéjszakát töltenek el a közösségi szálláshelyeken, és így tovább), hogy települési szinten megbízható, teljesebb képet lehessen kapni a turisztikai piacról. Ez a turizmustervezéshez lenne fontos.
Eltávolodott az alapötlettől
Könnyid arra is emlékeztetett, hogy a közösségi szálláskiadás kiindulópontja teljesen más volt, mint ahol most tart a dolog. Az alapkoncepció szerint valaki a saját lakásában kiad egy szobát, így kvázi testközeli élményt kap a bérlő arról, milyen itt élni.
Ehhez képest ma már úgynevezett lakáshotelek működnek közösségi lakáskiadás címén Budapest felkapottabb kerületeiben, amelyekben 50 lakás is lehet egy érdekeltség kezében, ami a szövetség meglátása szerint szinte már szállodai működésnek nevezhető.
Mégsem vonatkoznak rájuk ugyanazok a megkötések, mint a szállodákra. Nem ritka, hogy alvállalkozókat is bevonnak, a bérlésre, üzemeltetésre, takarításra, karbantartásra, és a tapasztalatok szerint a dolgozók sem mindig vannak bejelentve.
Máshol is van szabályozás
Megemlítette azt is, hogy a világ nagyvárosai különbözőképpen reagálnak a jelenségre. Ahol a budapestihez hasonlóan az egekbe szöktek az albérleti árak, ott jellemzőbb az erőteljes szigor – Berlinben például tiltják az egész lakások kiadását, viszont egy-egy szobáét engedik, ha a tulajdonos is ott lakik.
A szövetség szerint a bejelentési kötelezettség körül sincs minden rendben, mert jelenleg a portálokon mutatott szobaszám jóval több, mint amennyi regisztráció van. 2015 végén Budapesten nagyjából ötezer lakásnak volt engedélye (öt év alatt nőtt ez a szám 1800-ról ötezerre).
Fotó: MTI / Balogh Zoltán
Azt is fontosnak tartanák, hogy az amerikai rendszerhez hasonlóan mindig lássa a vendég foglaláskor, hogy regisztrált szállással van-e dolga. És úgy véli, különbséget kellene tenni a 30 napnál rövidebb és azon túli szobakiadás között. Valamint foglalkozni kellene a társasházak által kifogásolt átjáróház jelleggel, és az ebből adódó problémák kezelésével is. 
Könnyid László végül nyomatékosította: a szállodák csupán azonos versenyfeltételeket szeretnének. Ezért hívták fel a különbözőségekre a figyelmet. Észrevételeiket eljuttatták a Magyar Turisztikai Ügynökséghez (MTÜ) is, amely a szabályozás előkészítését végzi. Egyeztetés még nem volt ebben a témában – tudtuk meg.
Ellehetetlenítenék az apartmanozást
A Magyar ApartmanKiadók Egyesületének elnökénél is érdeklődtünk, javaslataikra kaptak-e már valamilyen visszajelzést. Schumicky Balázs arról tájékoztatta a 24.hu-t, hogy a héten a turisztikai ügynökség felvette velük a kapcsolatot, és vizsgálják felvetéseiket.
Emlékeztetett rá, hogy bő két éve, amikor elkezdett robbanásszerűen terjedni az Airbnb és társai Budapesten (vagy inkább nevezzük egyéb szálláshely-szolgáltatásnak, ahogy a rendelet is nevezi), azóta hallani különböző szakmai szervezetektől kritikákat, megoldási javaslatokat a problémákra. A javaslatok egy része szerinte vagy ellehetetlenítené, vagy rendkívül hátrányos helyzetbe hozná a közösségi szálláskiadásból élőket. Kértük, mondjon erre példát. Megemlítette, hogy az egyik elképzelés szerint korlátoznák, hogy egy évben hány napig (40, 50, 60 vagy 90 napig) lehessen kiadni a lakást. Ez szerinte egyrészt azért nem járható, mert más kialakítást igényel a rövid, mint a hosszú távú kiadás. Másrészt egy évből csak 1-2 hónapig működni nem éri meg. Harmadrészt az sem lehet megoldás, hogy a fennmaradó időre tartós bérletbe adják ki az ingatlant, hiszen melyik albérlő lenne hajlandó arra, hogy minden évben elköltözzön 1-2 hónapra, amíg a tulaj airbnb-zik? – tette hozzá.
Schumicky hangsúlyozta, szabályozás most is van. Hozzátette: a különböző javaslatok az összes egyéb szálláshelyet is érintenék, bár az szerinte nem egészen egyértelmű, hogy mit is szeretnének újraszabályozni.
Azokat, szabályoznák-e, akik 20-30 lakást adnak ki, de különböző épületekben?
És mi legyen, ha egy épületen belül van 20 kiadó lakás, 10 kézben?
Rájuk vonatkoznának-e az új előírások, vagy pedig csak azokra, akik egyetlen lakóépületben üzemeltetnek akár több 10 lakást is?
A szabályozás körültekintő kell hogy legyen, már csak azért is, mert egyéb szálláshelynek számítanak a vidéken üzemelő vendégházak is, ami megint egy teljesen más kategória – jegyezte meg.
Ha már a vidék és Budapest került szóba, szembesítettük azzal a kritikával, hogy az egyesület csak a budapesti apartmankiadók ügyeit képviseli. Nem tagadta, hogy van ilyen vélemény, mint mondta, nekik is bele kell tanulniuk a dologba. Kifejtette továbbá, hogy az egyéb szálláshely-szolgáltatás már hosszú évtizedek óta működik Magyarországon, gond nélkül. A problémát ma Budapest okozza, ezért közelítettek ők is ebből az irányból. De nem tilos, hogy a vidéki szállásszolgáltatók is hallassák a hangjukat, ha az új szabályozás valamiképpen sértené az érdekeiket – tette hozzá.
Legfeljebb finomítani kellene
Az apartmankiadók azt szeretnék, hogy az egyéb szálláshely-szolgáltatásra vonatkozó jelenlegi szabályozás maradjon, és maximum néhány ponton finomodjon. Például azért, hogy a társasházakban élő lakók és az egyéb szállás-helyszolgáltatók közötti feszültségeket kulturált formában lehessen orvosolni. Ezért javasolták a többi között, hogy a szálláshely-szolgáltató köteles legyen kifüggeszteni az elérhetőségét, hogy ha bármi gond van, akkor az ott lakók azonnal el tudják érni a lakás kiadóját.
Ugyanilyen fontosnak tartanák azt is, hogy addig ne üzemelhessen egy szálláshely, amíg az önkormányzat nem megy ki ellenőrizni, valós adatokat jelentett-e be a lakáskiadó. Előfordul ugyanis, hogy jóval több ágy van egy-egy lakásban, mint amennyi a bejelentésben szerepel – ismerte el Schumicky.
A Szállás.hu ügyvezető igazgatója, Szigetvári József korábban azt nyilatkozta a 24.hu-nak, nem tartja konkurenciának az Airbnb-t. Ennek oka, hogy az Airbnb, ahogy a szlogenje is mondja (légy mindenhol otthon a világban) teljesen mást nyújt: elsősorban a hosszú távú utazásoknál ad alternatívát a szállodákkal szemben. Vagyis elsősorban a nyugat-európai turisták használják a szolgáltatást.
A régióból (Románia, Szlovákia, Lengyelország) pedig nemigen van igény az Airbnb-re, egyrészt mert nem Budapestre irányul a legnagyobb forgalom (ahol a legerősebb a közösségi szállásfoglalás), hanem inkább vidékre. És a régióból érkező turisták inkább keresik az árban is hasonló klasszikus szállásportálok szolgáltatásait – tette hozzá. 
Ahol pedig a Szállás.hu jelen van, ott minden országban elsősorban a belföldi utaztatásra koncentrál – ebben a szegmensben pedig az emberek a legkevésbé sem arra vágynak, hogy egy vendéglátóval megosszák az élményeiket, hanem hogy ki tudjanak szakadni a mindennapokból. Ha pedig magyar veszi igénybe a közösségi szálláshely-szolgáltatást, az általában külföldön, távolabbi helyeken teszi ezt – magyarázta.
A profi apartmanozást kellene szabályozni
Kérdésünkre, hogy szerinte a szállodai szakma be akar-e tartani a közösségi szálláskiadóknak azzal, hogy szabályozottabbá akarják tetetni a tevékenységüket, azt mondta, ez erősen sarkított megfogalmazás. Véleménye szerint a magánlakás-kiadás ma megfelelően szabályozott. Az már más kérdés, hogy a budapesti apartmankiadók hány százaléka tud egyáltalán erről a szabályozásról, és közülük vajon hányan tartják be – tette hozzá. Ezzel kétségtelenül vannak problémák szerinte.
Az Airbnb-ben azonban az utóbbi időben megjelent a professzionális apartmankiadás is – akár 30 lakás egy kézben – amit már nem nevezne magánlakás-kiadásnak. Ez utóbbi tevékenység szabályozása jelenleg nem megfelelő – ezzel kellene foglalkozni szerinte. Ez nem feltétlenül szigorítást jelent, hanem inkább a szabályok igazítását a volumenhez.
Ő is megemlítette, hogy a magánlakás-kiadás már jóval az Airbnb előtt is létezett (balatoni megfelelőjét hívták zimmer freinek), és alapvetően szabályozott tevékenység. Az már más kérdés, hogy ha valaki az Airbnb-n keresztül kezdett el lakást kiadni, az mennyire tartja be a szabályokat, mennyit adózik.
Rákérdeztünk, ezek szerint egyetért-e azzal, hogy hasonló szabályokat kellene bevezetni a profi apartmanozásnál, mint amilyen elvárások a szállodákkal kapcsolatban vannak. Szerinte ha összehasonlítunk egy szállodát egy 30 szobás apartmannal, akkor mindkettő professzionális szálláshelykiadás. Viszont mégsem lehet egyforma szabályokat húzni rájuk, mert például az apartmanban nemigen fognak reggelit vagy teljes ellátást biztosítani.
Ezért nem is vonatkozhat az apartmanozásra szállodai előírás Szigeti szerint. Ugyanakkor tűzvédelmileg hasonló elvárásoknak kellene hogy megfeleljenek, hiszen hasonlók a körülmények. 
Ő is kitért arra, hogy egy budapesti profi apartmanozónál teljes mások a körülmények, mint egy egyfős vidéki vendégháznál. Utóbbi szabályozása most is rendben van, legfeljebb csak be kellene tartatni. Egyébként pedig sok szállodának van profi szálláshelykiadással foglalkozó üzletága is – említett újabb szempontot.
Fel kell készülni, mert nem mindig tudunk olcsók maradni
Kíváncsiak voltunk, Szigetvári jó dolognak tartja-e, hogy felfutott a közösségi szálláskiadás. Szerinte a felfutást az okozta, hogy Magyarország turisztikailag megfizethető árkategória, vagy ha úgy tetszik, olcsó (Közép-Európához képest is) és biztonságos hely. Jónak tartja, hogy többen jönnek Magyarországra, és hogy kialakult egy a közösségi utazókra koncentráló üzletág. De hozzátette: Magyarországnak nem csak a közösségi turistákra lenne szüksége.Ha megnézzük a KSH statisztikáját, akkor abból kiderül, hogy a külföldről érkező, szállodákat igénybe vevő forgalom is rekordot döntött. De nyomatékosította: muszáj a szolgáltatásokat építeni, mert nem tudunk mindig olcsók maradni. Az csak egy pillanatnyi piaci helyzet, hogy az olcsóságunk miatt most sokan jönnek, főleg angolok – jegyezte meg.
Budapestet ne vegyük egy kalap alá New Yorkkal
Szigeti szerint ma vegyesen állnak a különböző országok a közösségi szálláskiadás szabályozásához. Közép-Európában még nemigen kezdődött el a felülvizsgálat. Világvárosokban (New York, Barcelona, Berlin) viszont hoztak külön szabályokat, és ezek egyértelműen erőteljes szigorítást vagy tiltást jelentettek. De szerinte Budapestet nem szabad New Yorkkal egy kalap alá venni, sem szabályozás szintjén, sem forgalomban.
Örülni kell annak, hogy Budapesten ilyen sok turista van. A szállodaszövetség sem azt mondja, hogy nem jó, hogy van az Airbnb, hanem csak azt, hogy a professzionális apartmanozást kellene szabályozni – emlékeztetett. Az alapelvekben tehát nincs vita szerinte, legfeljebb abban, hogy hol húzzuk meg a határokat. Ez már nem evidens.
A legtöbbet szerinte az árt a szakmának, hogy az apartmanszövetség csak a budapesti piaccal kezdett el foglalkozni, miközben mintegy 9 ezer apartman és vendégház van vidéken. Ezekre nem lehet ugyanazokat a szabályokat ráhúzni, mint a budapesti profi apartmanozókra – mondta ő is. Vagy ha megteszik, akkor egy tollvonással tönkre teszik a 30 milliárdos vidéki piacot.
Kerestük a gazdasgái minisztériumot és a turisztikai ügynökséget is, hogy mikorra várhatók az új szabályok, de cikkünk megjelenéséig nem érkezett válasz."
Hungary,2017-02-16,24.hu,https://24.hu/fn/gazdasag/2017/02/16/egy-uj-otlettel-a-szivatnak-magyarorszagon-az-airbnb-t-es-a-booking-com-ot/,Egy új ötlettel a szívatnák Magyarországon az Airbnb-t és a Booking.com-ot,"Az egyik hazai idegenforgalmi szervezet azt javasolja, hogy csak olyan vállalkozás hirdethessen a szállásközvetítő oldalakon – így az Airbnb-n vagy a Booking.com-on -, amely igazoltan bejelentette az önkormányzatnak apartmanjait – olvasható a csütörtöki Magyar Nemzetben.
A lap arról ír: a Magyar Apartmankiadók Egyesülete már eljuttatta a Magyar Turisztikai Ügynökségnek részletes javaslatcsomagját, amelyben az is szerepel, hogy a szállásközvetítő oldalakat kellene kötelezni az idegenforgalmi adó beszedésére is, az így hasznosított apartmanok üzemeltetőjének elérhetőségét pedig úgy kellene feltüntetni, hogy a társasház lakói közvetlenül és gyorsan fordulhassanak hozzá probléma esetén.
A szervezet felveti, hogy ilyen házakban a folyosón ki kellene függeszteni a csendre intő piktogramokat, valamint – több nyelven – a házirend rövidített változatát.
Az egészben az a különösen érdekes, hogy a Magyar Apartmankiadók Egyesülete eredetileg az airbnb-zők védelmére alakult meg."
Hungary,2017-02-15,24.hu,https://24.hu/belfold/2017/02/15/mit-akar-a-kormany-az-airbnb-vel/,Mit akar a kormány az Airbnb-vel?,"Egyelőre nem tudni, hogyan akarja újraszabályozni a kormány a szállásközvetítő oldalak működését. A Magyar Apartman Kiadók Egyesülete (MAKE) szeretne a kormányzat partnere lenni, ezért elkészítették javaslataikat. Szerintük, ha a kormány nem megfelelő módon szorítja vissza az illegális apartmanozókat, akkor nagyobb kárt fognak okozni, mint ha egyáltalán nem nyúlnak hozzá a területhez.
Az egyesület hangsúlyozza: az egyéb szálláshely szolgáltatási tevékenység jelenleg teljeskörűen szabályozott (így a bejelentés módja, az adózás rendje, az ellenőrző jegyző). Bár valóban sok apartman működik feketén, valószínűleg közel sem annyi, mint ahányan feketén adják ki hosszútávra a lakásaikat. Szerintük az apartmanozást felelőssé tenni és bűnbakként kikiáltani a növekvő albérleti díjak miatt, nem indokolt. Az elmúlt félév trendjét megfigyelve az látszik, hogy lassan megáll az albérlet árak növekedése Budapesten, újra beáll egy egyensúlyi állapot.
A feketemunkát szerintük így lehetne kiszűrni:
A szálláshelyközvetítő oldalakat (Airbnb, Booking.com, stb.) kötelezzék arra, hogy csak olyan szálláshely hirdethessen, aki igazolja, hogy bejelentette az illetékes önkormányzatnál az apartmanját. Az adott szálláshelynek az önkormányzat által kiadott engedélyszámát kellene feltüntetnie a szállásközvetítő oldalán. Ez a módszer már több nemzetközi városban működik a fentebbi szolgáltatók esetében.
Kötelezhetik a szálláshelyközvetítő oldalakat az idegenforgalmi adó beszedésére
A bejelentés miatt a NAV látókörébe kerülnek az apartmanozók.
Az önkormányzatok ne nehezítsék adminisztratív eszközökkel (pl. településképi bejelentés) az apartmanok bejelentését
Mivel a kifizetések bankszámlára történnek, a NAV-nak könnyű ellenőriznie, hogy befizette-e az adót az egyéb szálláshely szolgáltató
Fel kell tüntetni az apartmanos elérthetőségét az egyéb szállás külső falán, ajtaján, hogy a társasház lakói közvetlenül és gyorsan fordulhassanak hozzá probléma esetén.
A társasház folyosóin szintén kerüljön kifüggesztésre csendre intő piktogram, és rövid, szöveges, többnyelvű házirend
Érdemes lenne a jogalkotónak megfontolni az egyéb szálláshelyen maximálisan elhelyezhető ágyak számainak a csökkentését
Érdemes lenne megfontolni egyéves moratórium bevezetését, hogy ne növekedjen tovább az egyéb szálláshelyek száma, ha a moratóriumhoz hatékony ellenőrzés kapcsolódik.
Önkormányzati bérlakásban ne lehessen egyéb szálláshely kiadási tevékenységet folytatni.
Megfontolandó, hogy a társasházak pénzbiztosítékot kérjenek a szolgáltatóktól az esetleges károk fedezésére. Fontos azonban, hogy pontosan szabályozva legyen, hogy ezt csak akkor lehet felhasználni, ha egyértelműen és kétséget kizárólag bebizonyosodik, hogy a szolgáltató vendégei okoztak kárt.
Az egyesület szerint ezeket nem szabad megtenni az újraszabályozás során:
A társasház engedélyéhez kötni a tevékenységet (jelenleg a fegyverkereskedelemmel, szerencsejátékkal és szexuális szolgáltatások nyújtásával összefüggésben kell a tevékenységet a társasháznak engedélyeznie).
Betiltani, vagy korlátozni a kiadható napok számát
Növelni a felesleges bürokráciát
Radikálisan növelni az adóterhelést (ugyanakkor az adó számításának a módja nm vagy ágyszám alapján megfontolandó)
Mindenben a szállodákkal azonos előírásokat alkalmazni, hiszen a lakásapartman nem szálloda. (Az olyan javaslatok, mint a tűzálló függönyök, szőnyegek előírása, vagy a tűzi víz rendszer kiépítése a lakásokban, nonszenszek.)
Mennyit lehet keresni apartmanoztatással?
A jelenlegi piaci trendek alapján egy átlagos lakással havonta átlagosan 300-350 ezer forintos árbevételt lehet elérni. Ebből lejön a lakás rezsije (30 ezer), az idegenforgalmi adó (12-14 ezer), az átalányadó (3200), a szálláshely szolgáltatási jutaléka (10-45 ezer forint platformtól függően), az egyéb költségek, amortizáció. Így marad egy hónapra ca. 200-230 ezer forint. Ebből még le kell vonni a tulajdonos munkadíját, amennyiben maga végzi az összes feladatot (adminisztráció, levelezés, vendégek be-/kiengedése, takarítás, mosás, készenlét, stb.). Jelenleg 4500 felhasználó 8000 egyéb szálláshelyet kínál Budapesten."
Hungary,2017-04-07,24.hu,https://24.hu/fn/gazdasag/2017/04/07/horror-az-alberletpiacon-evekig-remeny-sincs-a-valtozasra/,Horror az albérletpiacon: évekig remény sincs a változásra,"Tartósan együtt kell élnünk a magas árakkal. A fővárosban és egyes vidéki városokban a nettó átlagfizetés több mint 60 százalékát viszi el átlagosan a havi bérleti díj.					
Bár a lepukkant garzont 85 ezerért hirdetik, az ingatlanos megkérdezte, hogy meddig tudok elmenni, mert a helyszínen licitálás is lesz, és egy érdeklődő hajlandó 130 ezret is kifizetni
– mondta lapunknak egy albérletet kereső egyetemista, akit a főbérlője a napokban harmadmagával rúgott ki Kálvin tér környéki albérletükből, mert a lakásból a turistaszezonra Airbnb-apartmant alakít ki. A lánynak most két hete van arra, hogy lakást találjon magának, ám eddig csak lepukkant garzonokkal találkozott 60 ezer forint alatt. Nagyon aggódik, mert úgy látja, nemcsak a drágaság a baj, hanem az is, hogy egyszerűen elfogytak a szóba jöhető lakások a fővárosban.
A lány panaszában alighanem minden benne van, amit ma a fővárosi lakásbérleti piacon tapasztalhatunk. Horrorárak, apartmanná alakuló lakások, pofátlan ingatlanügynökök, kritikán aluli lakások, szűkös kínálat. A lány az ingatlanügynökkel történt afférja óta magánúton keres lakást, azt mondja, többet nem akar irodához fordulni.
Nem ajánlott irodához fordulni
Szavait alátámasztja Csorba Dániel ingatlanszakértő, blogger is. Szerinte az albérletkeresés egyszemélyes műfaj, nincs értelme irodához fordulni. A jobb albérletek néhány órán belül elkelnek. Az alacsony jutalék miatt az irodáknak sem éri meg albérlettel foglalkozni, általában 1 havi bérleti díj a jutalékuk, de ugyanannyi munka van vele, mint az adásvételnél. Mivel keresleti piac van, a bérbeadók diktálnak, gyakori a licit is. A legjobb, amit tehetünk, hogy feliratkozunk valamelyik nagy ingatlanközvetítő portál hirdetésfigyelő szolgáltatására, és ha értesítést kapunk, azonnal felhívjuk a tulajdonost.
Fotó:MTI/Faludi Imre
Csepel és Budafok a legolcsóbb
Ma a fővárosban a legolcsóbb kerületek Csepel (XXI.) és Budafok (XXII.). Ezekben a kerületekben egy garzont már 60 ezer forint környékén lehet havonta bérelni, de alapvetően igaz az az összefüggés, hogy minél inkább a belváros felé közelítünk, annál magasabbak a bérleti díjak. A legdrágább továbbra is az V. kerület: itt a garzonok havi bérleti díjának az átlaga 120 ezer forint (lásd táblázatunkat).
Arra a kérdésre, hogy mi lehet az oka a drágulásnak, Csorba azt válaszolja, hogy a fővárosban egyértelműen a rövid távú ingatlanbérlések miatt ugrottak meg a hosszú távra kiadott albérletek árai. Másfél évvel ezelőtt, amikor az Airbnb-láz tetőzött, kétszer-háromszor több felújított ingatlan volt megtalálható a szállásközvetítő honlapján, mint bármelyik piacvezető keresőben. De hasonlóan nagy hatással volt a piacra a pénzügyi befektetésektől való eltávolodás. A csalódottak nagy része az ingatlanok felé fordult, mondja.
Remény sincs lakást venni
Csorba szerint az albérletpiacnak két fő mozgató rugója van, az egyik az albérletet keresők száma, ami mindig attól függ, hogy mennyire lehet alternatíva a bérléssel szemben a vásárlás. Elég csak a 2008-as válság előtti időkre gondolni, amikor 10 százalékos önrésszel és kitolt futamidővel, hasonló törlesztő részletekért lehetett ingatlant vásárolni, mint bérelni. Nem véletlen, hogy rengetegen választották akkor a vásárlást. Évente majdnem 100 ezerrel többen, mint az elmúlt pár esztendőben, mondja.
Balogh László, az ingatlan.com vezető gazdasági szakértője szerint jó hír, hogy idén már nem figyelhető meg érdemi áremelkedés tavaly tavaszhoz képest. Az albérletszezon csúcsát jelentő időszakhoz (július vége-augusztus eleje) képest pedig néhol csökkenés is tapasztalható. Ugyanakkor tartósan együtt kell élnünk a magas árakkal, szerinte hosszú évig stagnálás várható. A fővárosban és a menőbb vidéki városokban a nettó átlagfizetés több mint 60 százalékát viszi el átlagosan a havi bérleti díj. Így már csak emiatt sem tudnak tovább emelkedni az eddig tapasztalt dinamikus ütemben a lakbérek, mondja.
Nő a mobilitás?
Arra a kérdésre, hogy a drágulás miért következett be, azt mondja, több ok miatt. Egyrészt megváltozott a fiataloknak viszonya az ingatlanokhoz: amíg valaki nem biztos benne, hogy a következő néhány hónapban melyik városban vagy országban fog munkát vállalni vagy élni, nem szívesen köteleződik el akár egy évtizedre is egy-egy ingatlan (és az ezzel járó lakáshitel) mellett, így inkább a mobilitást biztosító albérletet választja.
Másrészt szerinte nagyon nagy a migráció országon belül: sokan költöznek vidéki nagyvárosokba és Budapestre a jobb munkalehetőségek reményében. Viszont a hátrahagyott ingatlanuk árából nem tudnak számukra megfelelő lakást vásárolni, így marad az albérlet."
Hungary,2017-03-19,24.hu,https://24.hu/fn/gazdasag/2017/03/19/harmincszoros-adot-fizettetett-volna-a-nav-sajat-hibaja-miatt/,Harmincszoros adót fizettetett volna a NAV saját hibája miatt,"Ildikó nem kapott munkát az egyetem elvégzése után, ezért jobb híján azt találta ki, hogy szüleitől kapott lakását hasznosítja, és airbnb-zni kezd. A tevékenységet a kezdetektől fogva legálisan szerette volna végezni, ezért első lépésben az ügyfélkapun keresztül adószámot igényelt, majd a helyi önkormányzat jegyzőjétől megkérte az engedélyt is. (Ez 2015-ben történt, amikor még engedély kellett ehhez a tevékenységhez, azóta már csak bejelentési kötelezettség van.)
A 22-es csapdája
Ám valami porszem kerülhetett a hivatali gépezetbe, mert mindkét helyen elutasították Ildikó kérvényét. A NAV azért, mert még nem volt az önkormányzattól engedélye. A jegyző pedig azért, mert még nem volt adószáma. Közben már elkezdte a tevékenységet, mivel úgy tudta, az adószám megigénylése után már lehet airbnb-zni.
Az idő telt-múlt, de Ildikó hiába válaszolt szorgalmasan a hivatali levelekre, és kilincselt adószámért, engedélyért, semmire nem jutott. Maradt ugyanaz a hivatkozás az elutasításoknál: ha nincs adószám, nincs szálláshely-üzemeltetési engedély. És fordítva.
Adószám híján pedig hiába szerette volna, az adóbevallását sem tudta korrekten elkészíteni.
Harmincszoros adó?
A probléma egészen váratlanul és könnyen oldódott meg: tavaly augusztusban, amikor vidéken járt a szüleinél, gondolt egyet, és kíváncsiságból bement a NAV helyi kirendeltségébe. Azonnal megkapta az adószámot, amire a fővárosban másfél éve hiába várt. Aztán a jegyzői engedélyt is elintézte. Úgy gondolta, minden sínen lesz.
De amikor adózási szempontból is rendezni szerette volna az ügyét, rádöbbent, mekkora árat kell fizetnie a hivatali packázás miatt. Merthogy az adóhatóságtól azt mondták Ildikónak: utólag nem lehet az átalányadózást (= évi 32 ezer forint) választani , így a megszerzett bevétel egyéb jövedelemnek számít. Aminek közterhe (szja és eho) 1 millió forint 2015-re. Vagyis annak harmincszorosa, mintha rendben zajlott volna az ügyintézése.
Ki hibázott?
Megpróbáltuk kibogozni, kinek volt igaza, az önkormányzatnak vagy a fővárosi NAV-nak, így mindkét helyre elküldtük kérdéseinket. Az illetékes önkormányzat válaszleveléből megtudtuk, hogy mivel a szálláshely-szolgáltatás üzletszerű gazdasági tevékenység, így kizárólag adószám birtokában lehet végezni. És a kereskedelmi törvény szerint a szálláshely-szolgáltatónak a bejelentéskor (2015-ben engedélykéréskor) be kell mutatnia az adószámát. Vagyis az önkormányzat helyesen járt el. 
Hogy a budapesti NAV miért nem adta ki az adószámot, amikor vidéken szó nélkül és azonnal teljesült a kérés, azt nem sikerült megtudnunk. Ahogy az adóhatóságtól semmi mást sem.
A NAV-nak írt levelünkben jeleztük, hogy a dokumentált esetből számunkra az látszik, hogy az adózó jogkövető módon akart eljárni, adózni szeretett volna, de a hivatalok időhúzása miatt elesett annak lehetőségétől, hogy időben megkapja az engedélyét, illetve hogy a legkedvezőbb adózási módot válassza.
Megkérdeztük: ilyen esetben nincs-e mód utólagos korrekcióra, hogy ne a jóhiszemű, jogkövető állampolgárt büntessék? Vagyis megengedhető-e, hogy Ildikó átalányadózó lehessen 2015-re és 2016-ra is? Első alkalommal február 13-án küldtük el kérdéseinket, majd még két ízben – a NAV-tól azonban semmilyen visszajelzést nem kaptunk cikkünk megjelenéséig.
Az adószakértő véleménye: Nem mi trükközünk, hanem az adóhatóság
Ruszin Zsoltot kérdeztük az esetről, aki a következőket mondta megkeresésünkre:
Az adószám kiadásának nem (volt) feltétele az önkormányzati engedély (ma már csak bejelentés) megléte.
El lehet kezdeni a tevékenységet, ha az adószámot megigényeltük. Sőt már az adószám megigénylése előtt is. Az adószám érvényességét ugyanis visszamenőleg lehet módosítani.
A NAV téves tájékoztatást adott az adózónak. Az átalányadózást ugyanis visszamenőleg is lehet választani. Az jár annak, aki önálló tevékenységet végez. Ildikónak tehát nem kell befizetnie az 1 millió forintot, csak a 32 ezer forintot.
Vagyis alaposan félrevezette az adóhatóság Ildikót. Most ott tart az ügy, hogy kérvényezték: a NAV  tegye át 2015-re az adószám-regisztráció időpontját."
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2017-01-15,24.hu,https://24.hu/fn/gazdasag/2017/01/15/volt-aki-tavaly-17-milliot-keresett-airbnb-bol-de-alig-fizetett-adot/,"Volt, aki tavaly 17 milliót keresett Airbnb-ből, de alig fizetett adót","Az ír adóhatóság által a Nemzeti Adó- és Vámhivatalnak (NAV) megküldött adatok szerint az Airbnb-hálózat magyar szállásadói 2015-ben összesen 6 milliárd forint bevételt szereztek, az adóbevallások azonban ennél jóval kisebb összegről szólnak. Azok, akik nem vallották be maradéktalanul jövedelmüket, még korrigálhatják bevallásukat, és megfizethetik az elmaradt adót – mondta Tállai András, a Nemzetgazdasági Minisztérium parlamenti és adóügyekért felelős államtitkára az MTI-nek.
A NAV kérésére az ír adóhatóság elsők között küldte meg a magyar adóhivatalnak az Airbnb-adatokat – mondta Tállai András. Ezek szerint 2015-ben csaknem 4500 magyar szállásadó állt kapcsolatban az Airbnb-vel, akik összesen 120 ezer alkalommal adták ki ingatlanjukat, amivel mintegy 6 milliárd forint bevételt szereztek.
Az eljárás menetét ismertetve Tállai András elmondta, hogy a NAV az ír adatokat összeveti a szállásadók bevallásaival, és kiszűri azokat, akik minden valószínűség szerint adózatlan jövedelemhez jutottak.
Az első adatösszevetési körben már fennakadt a rostán egy olyan szállásadó, akinek 2015-ben a szállásadásból 17 millió forint bevétele volt, ám ennek mindössze egytizedét vallotta be.
Annak a szállásadónak, aki eddig még nem tette, mindenképp érdemes megfizetnie a jövedelme után az adót, hiszen az adóhivatalnak mind a 4500 szállásadó bevételéről pontos információi vannak. A mulasztás pótlásának a módja az önellenőrzés, ugyanis a be nem vallott adóról mindaddig számot lehet adni és be lehet fizetni, ameddig a NAV nem indít ellenőrzést.
Mint Tállai András fogalmazott, az általa vezetett ügyfélbarát adóhivatalnak nem a bírságolás a célja, hanem az, hogy mindenki a szabályokat betartva adja ki az ingatlanját. Ezért kérte munkatársait, hogy amennyiben lehetséges, azoknál ne rögtön a szigorú szankcionálást alkalmazzák, akiknél a bevallások és az ír adóhivataltól érkezett adatok eltérnek egymástól, hanem támogató eljárás keretében segítsék a hibázó szállásadókat.
A támogató eljárás lényege, hogy az adóhivatal nem ellenőriz, nem szankciónál, hanem önellenőrzést javasol, és ha szükséges, közvetlen szakmai támogatást nyújt a hibák, hiányosság kiküszöbölése érdekében."
Hungary,2017-03-22,24.hu,https://24.hu/fn/gazdasag/2017/03/22/uj-elnokot-valasztott-a-szallodaszovetseg/,Új elnököt választott a szállodaszövetség,"Könnyid Lászlót választották meg a Magyar Szállodák és Éttermek Szövetsége (MSZÉSZ) elnökének a szervezet soron kívüli tisztújító közgyűlésén, gasztronómiai társelnöknek Hamvas Zoltánt, általános alelnöknek Flesch Tamást – mondta Kovács István, a MSZÉSZ főtitkára az MTI érdeklődésére szerdán.
Kovács István tájékoztatása szerint az új elnök, aki megválasztásáig ügyvezető elnökként menedzselte a szövetséget, a hévízi Hotel Európa Fit igazgatója. Hamvas Zoltánt egyebek mellett a magyar Bocuse d’Or Akadémia elnökeként ismerte meg a szakma, Flesch Tamást pedig a több szállodát is üzemeltető Continental Group vezérigazgatójaként, másrészt az MSZÉSZ ügyvezető elnökségének tagjaként – ismertette.
Niklai Ákos tizenöt év után december 27-én mondott le a MSZÉSZ elnöki tisztségéről. A szakember a HOTREC-ben (az EU tagországok szálloda és vendéglátó szövetségeinek konföderációja) 2018. végéig alelnöki tisztséget tölt be.
Könnyid László
Az új elnök 2016 januárja óta a Magyar Szállodák és Éttermek Szövetségének alelnöke, 2017 januárja óta ügyvezető elnöke. A szakember 2004 óta irányítja az ország egyik vezető gyógy- és wellness szállodáját, a 235 szobás hévízi Hotel Európa fit**** superior-t, miután ugyanott értékesítési és marketingigazgató és szállodaigazgató-helyettes volt. Kinevezésekor az ország egyik legfiatalabb szállodavezetője, vezérigazgatói beosztásban.
Hévíz város TDM szervezetét évekig irányította, majd 2010-2012 között a város turisztikai és légiközlekedés-fejlesztési alpolgármesteri feladatit látta el. Jelenleg Hévíz város tiszteletbeli nagykövete.
Könnyid Lászlót nemrégiben az Airbnb-vel kapcsolatban kérdeztük.
Fotó: Zaol.hu"
Hungary,2017-02-21,24.hu,https://24.hu/kulfold/2017/02/21/nagyagyuval-vizsgaltatja-ki-az-uber-a-ceget-ert-szexizmusvadat/,Nagyágyúval vizsgáltatja ki az Uber a céget ért szexizmusvádat,"A volt amerikai főügyésztől kértek segítséget, miután egy volt dolgozó rendszerszintű munkahelyi zaklatásról írt blogjában.					
Az Egyesült Államok volt főügyészét, Eric Holdert kérte fel az Uber vezetése, hogy vizsgálja ki a céget ért súlyos szexizmusvádat. Mint arról hétfőn mi is beszámoltunk, a cég egy volt fejlesztője, Susan Fowler azt írta blogjában, hogy szexuális ajánlatot tett neki főnöke, de ezt hiába jelentette a HR osztályon, nem volt következménye, sőt, őt fenyegették meg azzal, hogy lepontozzák munkahelyi teljesítményét.
Bár Fowlernek azt mondták, hogy főnökének ez volt az első ilyen esete és ezért nem járnak el vele szemben, a fejlesztő több más munkatársától megtudta, hogy történt már velük is hasonló. Fowler, aki azóta otthagyta a céget, azt is tapasztalta, hogy a cégnél uralkodó légkör miatt minimálisra csökkent a nők aránya a fejlesztők között.
Travis Kalanick, az Uber vezérigazgatója a dolgozóknak küldött körlevelében azt írta: Eric Holder független vizsgálatot fog végezni azokban a munkahelyi környezetet érintő kérdésekben, amelyeket Susan Fowler felvetett blogbejegyzésében. Elárulta azt is, hogy az Ubernél 15,1 százalék a nők aránya a fejlesztői, termékmenedzseri és kutatói pozíciókban.
A vezérigazgató azt ígérte, támogatni fogják azokat, akik „igazságtalanságot tapasztaltak” a cégnél, és új alapelveket határoznak meg. Szerinte arra is lehetőség van, hogy „begyógyítsák a múlt sebeit”.
Tavaly egy másik internetes cég, az Airbnb is alkalmazta Holdert, mégpedig azért, hogy segítsen a szállásmegosztó portál diszkriminációt visszaszorító szabályozásának kidolgozásában. (Independent)"
Hungary,2017-02-21,24.hu,https://24.hu/fn/gazdasag/2017/02/21/megvan-kikre-figyel-nagyon-iden-a-nav/,"Megvan, kikre figyel nagyon idén a NAV","A Nemzeti Adó- és Vámhivatal (NAV) ellenőrzéseinek célja 2017-ben a gazdaság fehérítése, az adócsalások visszaszorítása, az önkéntes jogkövetés ösztönzése és a tisztességes gazdálkodók esélyeinek növelése. Az adóhatóság kiemelten figyel többek között a legnagyobb adófizetőkre, a számlázási láncokra és az ingatlan-bérbeadásra – mondta Tamásné Czinege Csilla, a Nemzetgazdasági Minisztérium (NGM) adószakmai ügyekért felelős helyettes államtitkára hétfőn Budapesten sajtótájékoztatón.
Új módi az ellenőrzéseknél
2016-ban megújultak az ellenőrzés eszközei, metodikái és megújult a szemlélet is, utóbbi megnyilvánult abban is, hogy megengedte az adózóknak az önellenőrzést – sorolta. A hatékony fellépés és új szemlélet nyomán javult az adózási fegyelem, nőtt az ellenőrzések hatékonysága, reálértéken is emelkedtek az adóbevételek – jegyezte meg.
A 2640 segítő jellegű ellenőrzés eredményeként a vállalkozások 5,7 milliárd forint adókülönbözetet fizettek be. Az egyéni vállalkozók adókötelezettsége az “adózóbarát” vizsgálatok hatására 378 millió forinttal, a gazdasági társaságoké 5,249 milliárd forinttal, a magánszemélyeké pedig 67 millió forinttal emelkedett. A kevesebb ellenőrzés ellenére tavaly több mint 18 százalékkal nőtt az egy ellenőrzésre jutó adókülönbözet – ismertette a helyettes államtitkár.
Idén csak ott vizsgálódnak, ahol csökkenhetnek az adóbevételek
Az idei ellenőrzési irányokról elmondta, a NAV a csekély eredménnyel járó, véletlenszerű ellenőrzések helyett csak ott vizsgálódik, ahol az adóbevételek csökkenésének kockázatát valószínűsíti. A jelen idejű ellenőrzésekkel elejét veszik az öt-hat évig elnyúló, nagy értékű, de csekély megtérülési esélyű megállapításoknak, amit az ekáer, az online pénztárgéprendszer és a nemzetközi adatcsere segít – mondta.
Hangsúlyozta, az államháztartás adó- és adójellegű bevételeit elsősorban az önkéntes jogkövetés támogatásával és nem az ellenőrzések szaporításával kell elérni. Már tavaly is lehetőség volt arra, hogy  NAV az együttműködő, a szabályokat szem előtt tartó gazdálkodókat ne szankcionálja, hanem támogassa a hiba kijavításában, de idén már ennek jogi lehetősége is adott. 
Mi az a támogató eljárás?
Támogató eljárás akkor indul, ha a revizorok jó esélyt látnak arra, hogy az adózó önként pótolja vagy kijavítja a hibákat, miután felhívták a figyelmét az adatszolgáltatásra, önellenőrzésre. Ha nem orvosolható a hiba vagy az adózó nem hajlandó a kijavítására, kiválasztják ellenőrzésre.
Azt remélik, a támogató eljárásnak köszönhetően a többség önként kijavítja majd bevallását, erőforrások szabadulnak fel, és az adócsalókra tudnak koncentrálni. Az Airbnb-ben lakást kiadók már megkapták a tájékoztató levelet a támogató eljárásban.
Kiket ellenőriznek kiemelten?
A NAV kiemelten ellenőrzi idén a legnagyobb adóteljesítményű adózók körében a transzferárazást, az agresszív adótervezést, a k+f elszámolásokat és a jogdíjakat. A kiemelt adózók ellenőrzése azért fontos, mert az összes adóteljesítmény 64 százaléka ehhez a háromezres körhöz kötődik – mondta.
A multinacionális vállalatoknál a társaságiadó-ellenőrzések a transzferárakra fókuszálnak. A megállapítások többsége jellemzően véletlen hibára vezethető vissza, itt is előfordul azonban szándékos adóelkerülés és fiktív számlák befogadása. A kiemelt adózók körében tavaly 112,1 milliárd forint adókülönbözetet tártak fel, 6 százalékkal többet, mint 2015-ben.
A feketegazdaság elleni fellépés jegyében kiemelt figyelmet fordít a NAV a számlázási láncolatokra, amelyeknél tavaly 84,3 százalékban megállapítás született, és a nettó adókülönbözet 19,1 százalékkal nőtt, valamint az adóminimalizálókra, akiknél 88,8 százalékban megállapítás történt, és az egy ellenőrzésre jutó nettó áfa adókülönbözet 64 millió forint volt.
Nem feledkeznek meg a székhelyszolgáltatóhoz bejelentett adózókról sem, akiknél tavaly 8,25 milliárd forint nettó adókülönbözetet tártak fel, ahogy a székhely- és illetékességváltoztatókról sem, akiknél az utólagos vizsgálatok során tavaly 14,3 milliárd forint nettó adókülönbözetet állapítottak meg.
Fókuszban van a munkaerő-kölcsönzés is, ahol 2016-ban 873,9 millió forint nettó járulékkülönbözetet tártak fel, ahogy a sharing economy (megosztáson alapuló közösségi gazdaság) is, ahol az adóellenőrzések 95 százaléka végződött megállapítással, szankcióval (121 milliárd forint), a célellenőrzések 30 százalékánál mulasztási bírságot szabtak ki. 
A célkeresztben vannak a bevallás alapján alvó, de kontroll adatok alapján tevékenységet folytató cégek, a cégtemetők, az offsore gyanúval érintett adózók, az online pénztárgép használatára újonnan kötelezettek, az illegális fémkereskedelmet folytatók, a nagybani piacok és az elektronikus kereskedelem is.
A tevékenységek közül többek között kiemelten ellenőrzi a NAV
a gépjármű-, motorkerékpár-kereskedelmet és -javítást, különösen a használt gépjármű-kereskedelmet,
az ingatlan-bérbeadást és egyéb szálláshely-szolgáltatást,
a személyszállítást, figyelemmel kísérik
a csomagküldő internetes kiskereskedelmet,
a fizikai közérzetet javító szolgáltatásokat, és górcső alá veszik
az internetes oktatást is.
Ellenőrizni fogják azt is, hogy a minimálbér, illetve szakmunkás bérminimum emeléséhez kapcsolódnak-e visszaélések, például emelkedett-e a kisebb óraszámban, részmunkaidőben foglalkoztatottak száma, és ha igen, indokolt volt-e. A kockázatelemzési eredmények alapján az ellenőrzések elsősorban a fővárosra és Pest megyére koncentrálódnak, továbbá a keleti és délkeleti határ melletti területeken is erőteljes lesz az ellenőrzés."
Hungary,2017-02-19,24.hu,https://24.hu/fn/gazdasag/2017/02/19/sokan-amerikai-penzzel-akadtak-fenn-a-nav-rostan/,Sokan amerikai pénzzel akadtak fenn a NAV-rostán,"Tállai András segítséget ígért az Amerikából jövedelmet szerző adózóknak.					
A Nemzeti Adó- és Vámhivatal (NAV) az amerikai társhatóságtól kapott adatokat veti össze az adózók bevallásával. Most az érintettek mentesülhetnek a szankciók alól, a revizorok támogató eljárás keretében önellenőrzési ajánlattal keresnek meg mintegy másfélezer adózót – közölte Tállai András. A Nemzetgazdasági Minisztérium (NGM) államtitkára azt mondta, a nemzetközi adóügyi megfelelés előmozdítása céljából 2014-ben kötött úgynevezett FATCA-egyezménynek köszönhetően
a NAV az amerikai adóhivataltól adatokat, pontos pénzintézeti számlainformációt kap azokról a magyarokról, akik Amerikában jövedelmet szereztek.
A jövő héten indulhat a támogató eljárás, ha az adózónál ez az összeg nem szerepel a bevallásban. A kockázatelemzők most csak azokat a 2014-ben Amerikában osztalék- és kamatjövedelmet szerző adózókat vették górcső alá, akiknek a 2014-re vonatkozó kamat- és osztalékbevételük több, mint a bevallásukban szereplő összeg.
Az adóhivatali rostán fennakadó mintegy 2 ezer adózót most a NAV támogató eljárással segíti.
Tállai András emlékeztetett rá, hogy az Amerikában szerzett osztalék- és kamatjövedelmet a bevallásban is fel kell tüntetni. Ha az adózókat nem támogató, hanem ellenőrzési eljárásban vizsgálná a NAV, az érintettek a befizetni elmulasztott adó megfizetésén túl akár 200 százalékos adóbírsággal és a jegybanki alapkamat kétszeresére rúgó késedelmi pótlékkal is számolhatnának.
Ezzel ellentétben a támogató eljárásban az adózó lehetőséget kap a NAV-tól arra, hogy saját maga önellenőrzés keretében rendezze 2014-es bevallását. Az adón kívül csak a jegybanki alapkamattal megegyező mértékű önellenőrzési pótlékot kell megfizetnie – tette hozzá.
Az államtitkár hangsúlyozta: annak ellenére, hogy a támogató eljárásban való részvétel önkéntes, minden érintettnek érdemes kihasználnia, hiszen az eljárás keretében rendezett jogsértések miatt semmilyen szankciót nem szabhat ki a NAV.
A támogató eljárás maximális kihasználására kértem munkatársaimat
– mondta Tállai András, jelezve, ezért januártól az azonos típusú jövedelmet szerző adózók bevallásait vizsgálja a NAV. Az airbnb-zők után most az amerikai osztalék- és kamatjövedelem következett. Az előzetes bejelentés előnyeit érdemes kihasználni mindenkinek, a kockázatelemzést az eset súlyosságától függően három eljárás követheti: támogató, ellenőrzési vagy – szándékos, súlyos adócsalás esetén – büntető. Az ellenőrzés tényleges megkezdéséig pedig bárki önellenőrzéssel rendezheti adóbevallását. (MTI)"
Hungary,2017-02-06,24.hu,https://24.hu/kozelet/2017/02/06/olyan-lendulettel-mentek-neki-trumpnak-a-super-bowl-felidejeben-hogy-nezni-is-rossz/,"Olyan lendülettel mentek neki Trumpnak a Super Bowl félidejében, hogy nézni is rossz","A tegnapi Super Bowl nem csak az egészen meglepő befejezés miatt volt kifejezetten érdekes program. A focidöntők félidejének reklámjai mindig híresek voltak, de most valami kifejezetten szokatlan történt. Konkrétan a legnagyobb cégek mentek neki Donald Trump idegengyűlölő rendeleteinek.
A Budweiser arról forgatott filmet, hogyan érkezett meg a cég egyik alapítója Amerikába, hogy itt találkozzon a másikkal. És hogy a bevándorlók kemény, ellentmondást nem ismerő emberek.
A Lumber filmjét állítólag azért tiltották be, mert erős megjegyzéseket tesz Trump falára.
A Coca-Cola egy multikulturalitást ünneplő, erősen patrióta szpottal jelentkezett.
Our diversity is our strength. America The Beautiful #SuperBowl #Coke pic.twitter.com/vhEBvJQ38d
— Keith Boykin (@keithboykin) February 6, 2017
Az Airbnb is beleállt.
Acceptance starts with all of us. #weaccept pic.twitter.com/btgqyYHVTK
— Airbnb (@Airbnb) February 6, 2017
Az Audi a nők mellett állt ki.
Progress is for everyone. At Audi, we are committed to equal pay for equal work. #DriveProgress pic.twitter.com/pF0t14ido8
— Audi (@Audi) February 6, 2017"
Hungary,2017-01-03,24.hu,https://24.hu/fn/gazdasag/2017/01/03/itt-az-airbnb-zes-alkonya-nem-veletlenul-hagynak-fel-vele-egyre-tobben/,Itt az airbnb-zés alkonya? Nem véletlenül hagynak fel vele egyre többen,"Az elmúlt két évet a befektetők rendkívül erős jelenléte határozta meg a budapesti belvárosban. A növekvő kereslet és az emelkedő ingatlanárak mögött elsősorban a rövid távú lakáskiadás, mint üzleti lehetőség állt.
A helyzet azonban változóban van. Érdemes még egyáltalán a belvárosban új építésű lakást venni befektetési szándékkal, vagy akadnak ma már jobb helyszínek is, ha a befektetés a cél?
Habár egyre kevesebb a pénz a befektetőknél – mivel felhalmozódott tőkéjüket az elmúlt egy-két év kedvező lehetőségeivel élve már többnyire beleforgatták ingatlanokba – ennek ellenére még mindig akadnak olyanok, akik a lakáspiacon szeretnék elhelyezni a megtakarításaikat – véli  a Balla Ingatlanirodák tulajdonos-ügyvezetője, Balla Ákos. Erre kiváló lehetőséget kínálnak az egyre szaporodó új építésű projektek Budapesten.
Kérdés, hogy a befektetőknek érdemes-e még mindig elsősorban a belvárosi kerületeket megcélozniuk?
Az airbnb-zés alkonya
A belváros azért volt különösen népszerű az elmúlt években a befektetők körében, mert a külföldi turisták célpontja, így a lakáshotelek elsődleges terepeként szerepelt. Különösképpen kedvelték az új vagy újszerű, szépen felújított és felszerelt lakásokat, melyeket könnyen és jó áron lehetett rövid távra kiadni.
Mégis úgy tűnik, hogy egyre többen hagyják abba az úgynevezett airbnb-zést, mert nem váltotta be a hozzá fűzött reményeiket – hívta fel a figyelmet az ingatlanos cég belvárosi irodájának szakmai vezetője, Schneider Zoltán. A befektetők várakozásai sokszor nem igazolódtak vissza: ingatlanaikat teljesen lelakták a turisták, nem hozta a remélt bevételeket, és kiderült, hogy sokak számára túl sok vele a munka.
Érkeztek azonban más, elbizonytalanító hírek is a rövid távú lakáskiadással kapcsolatban. Kiderült ugyanis, hogy több társasház is pereket indított a közelmúltban amiatt, hogy a házban lévő lakások tulajdonosai rövid távon adják bérbe a lakásukat. Erről a jelenségről ebben a cikkben is írtunk.
A társasházak érvelése szerint a lakás hasznosításának ezen formája jogellenes, hiszen a rövid távú kiadás révén megváltozik az ingatlan funkciója. Azaz már nem lakáscélú ingatlanról van szó, hanem kereskedelmi célúról, így pedig a lakóközösség lehetőséget kap arra, hogy fellépjen a kereskedelmi hasznosítás ellen – magyarázta Schneider Zoltán. 
A szakember szerint a belvárosban nagyon sok társasháznak van elege abból, hogy az adott házban akár a lakások harmada esetében is rendszeren ki-be járnak a turisták, mégpedig viszonylag aktív éjszakai életet élve. Mivel több neves ügyvédi iroda állítása szerint ezek a perek megnyerhetők, a lehetőséggel várhatóan egyre több társasház fog élni – vélekedett Balla Ákos, aki azt is megjegyezte, hogy mindezek mellett egyre komolyabb az ellenállás a szállodaipar részéről is.
Szükség van még az airbnb-zőkre
Véleménye szerint azonban az airbnb-zés nem fog megszűnni néhány hónapon belül, mivel a budapesti szállodák nem képesek megfelelően kiszolgálni a 2017-es úszó-világbajnokságot, így szükség van a lakáshotelek kapacitására is.
Úgy véli, hogy rövid távon nem várható a rövid távú lakáskiadás megszűnése, inkább hosszú távon tűnik valószínűnek. Ezzel viszont mindenképpen kalkulálniuk kell a befektetőknek, mert egy ingatlanpiaci befektetés mintegy 15 éves megtérülést jelent. Márpedig ha 2-3 éven belül akár jelentősen megváltozhat a piac, akkor komoly veszteség érheti azt, aki most egy új építésű, belvárosi lakásba fekteti a pénzét.
Ha az airbnb-zés, mint lehetőség megszűnik, az a belvárosi ingatlanárakra is jelentős hatással lesz. Amennyiben azok, akik jelenleg a rövid távú bérbeadásban érdekeltek, eltűnnek a piacról, akkor a kereslet is mérséklődik az eladó lakások iránt, ez pedig biztosan árcsökkenést fog eredményezni – tette hozzá Schneider Zoltán.
Hol vásároljunk akkor befektetésnek ingatlant?
Nem biztos tehát, hogy megéri a jelenlegi árakon ingatlant vásárolni a belvárosi kerületekben befektetési célból. Különösen, hogy mint a KSH legutóbbi adataiból is kiderült, a legnagyobb áremelkedés a belvárosban, vagyis az V., VI., VII. és IX. kerületekben következett be, a budai kerületek, például a XI. kerület, vagy éppen a XIII. és a XIV. kerület csak a középmezőnyben szerepelt az árak növekedését tekintve.
Hol, mi, mennyi
Ma már viszont a stagnálás jellemző az árakra a belvárosi ingatlanpiacon, hiszen az ingatlantulajdonosok rájöttek, hogy nem tudják az általuk megálmodott árakon eladni a lakásaikat. Azok, akik kiszállnak a rövid távú lakáskiadásból, szintén el akarják adni az ingatlanaikat hosszú távú kiadás helyett, így a kínálatot gyarapítják ezzel. Schneider Zoltán szerint egyszerűen fogalmazva egy lufi alakult ki az elmúlt két évben a belvárosi ingatlanpiacon, nagyon sok az olyan ingatlan most, mely túl van árazva. 
A négyzetméterárak jelenleg 400 ezer forintnál indulnak a belső kerületekben, de persze a népszerűbb utcákban ennél jóval magasabbak. Ezek közé tartozik például a Podmaniczky utca belső része, ahol az induló ár a használt lakásoknál 600 ezer forint, de egy szépen felújított lakás esetében eléri a 800 ezret is. A hirdetésekben persze ennél drágább ajánlatokkal is lehet találkozni, ezek azonban nem tükrözik a reális eladási árakat. Az új építésű lakások hasonló áron vagy ennél néhány százezer forinttal nagyobb összegért vásárolhatók meg négyzetméterenként.
Nem biztos, hogy megtérül a befektetés
Alaposan meg kell tehát gondolnia a lépését annak, aki a belvárosban ennyiért most új építésű lakást vásárolna befektetési céllal, mert egyáltalán nem biztos, hogy megtérül számára az. Balla Ákos szerint érdemesebb máshol körülnézniük, mert ez a rizikó nem áll fenn az olyan lokációkban, mint például a XI. vagy a XIII. kerület.
Ezekben a kerületekben ugyanis kisebb volt az áremelkedés mértéke, ráadásul az új építésű projekteknél is mérsékeltebbek az árak. Ha például az újbudai Elite Parkot vesszük, akkor ott az átlagár – a fajlagosan drágább garzonok és a penthouse-ok nélkül – 500-550 ezer forint között alakul négyzetméterenként. Ráadásul az is fontos tényező, hogy ezekben a kerületekben a bérlők hosszú távú bérlők, akik a közelben tanulnak vagy dolgoznak, és Balla Ákos szerint számuk jóval nagyobb, mint az airbnb-s turistáké, így biztosan lehet rájuk alapozni egy jól megtérülő ingatlanbefektetést."
Hungary,2017-02-06,24.hu,https://24.hu/elet-stilus/2017/02/06/csak-akkor-koltoznek-vissza-magyarorszagra-ha-zombik-hada-uzne-lancfuresszel/,"Csak akkor költöznék vissza Magyarországra, ha zombik hada űzne láncfűrésszel","Dávid és Hajni hat évvel ezelőtt döntöttek úgy, hogy elhagyják szülőföldjüket, és Magyarországról a Kanári-szigetekre költöznek. Azt akkor még ők sem sejtették, hogy eljutnak egészen Nicaraguáig, és hogy egyszer a saját hajójukon fognak lakni, ők csak azért indultak útnak, hogy maguk mögött hagyják az apátiát, a kilátástalanságot, a jövőnélküliséget és a soha ki nem fizetett munkákat. Na meg persze hogy közelebb legyenek az óceánhoz. 
Dáviddal beszélgettünk, aki néha, ha elfogy a kávé, vagy rég volt ideges, amolyan katasztrófaturistaként elolvas egy-két hazai hírt, csak hogy ismét megfogadja, hogy soha többé nem csinál ilyesmit.  
Mikor döntöttétek el, hogy elhagyjátok az országot?
A konkrét aktusra 2011 februárjában került sor, azonban én már évekkel ezelőtt reménytelennek láttam a honi helyzetet. A konkrét tervek csak pár hónappal az indulás előtt körvonalozódtak. Hajni korábban Olaszországban élt,  csak pár hónapra akart hazajönni Magyarországra, de végül másfél évet maradt, ami rettentő hosszú idő, ha valaki kurvára máshol akar lenni. Szóval mindkettőnknek tele volt a hócipő.
Mivel foglalkoztatok Magyarországon?
Hajni jobbára zenei újságírással, és egy biciklikölcsönzőben melózott. Én szabadúszó képzőművészkedésből, apróbb grafikai és szobrász megrendelésekből, valamint épületrestaurálásból, filmes háttérszobrászatból és szórakozóhelyek, kocsmák dekorálásából próbáltam vegetálni.
A döntés, hogy elmegyünk, több dolog következményeként jött létre. Volt egy erős anyagi oldala. Amiben nem csupán a hazai kortárs képzőművészet iránti kereslet siralmas volta, de az úgynevezett alkalmazott művészeti ágakban való tevékenységek kifizetésére való hajlandóság általános hanyatlása is közrejátszott. Az még csak valahogy érthető, hogy a szórakozóhely-tulajdonos zsírosképű maffiózókal szemben viszonylag korlátozottak a dolgozó kisemberek érdekérvényesítő képességei, de a kiemelt állami beruházások sem bizonyultak túlságosan megbízható pénzforrásnak. Értsd jól: anyagi megfontolás alatt nem a honi és a nyugati bérezés különbsége közti mérlegelés, és a polgári kényelemből való alábbadást kell érteni.
Nem nagyon akadt mit enni, az önkormányzat rám akarta csukni a műtermet, és a tél közepén egyszerre ment tönkre a bojler és a fűtés. A stúdióban uralkodó, 2 és 3 fok között ingadozó átlaghőmérséklet azt is egyértelműen kirajzolta számunkra, hogy az úti cél biztosan nem Norvégia vagy Finnország lesz.
Közrejátszott még a télen különösképpen érezhető búvalbaszott közhangulat, a szuperpesszimizmus, a kilátástalanság, és a totál átpolitizált közélet, amitől nekem világ életemben borsódzott a hátam.
Ott volt még egy elég nyomós érv, mégpedig az ország óriás földrajzi hiányossága, vagyis a tengernélküliség, és hogy télvíz idején néha hetekig, akár egy teljes hónapig nem látni a napot. Ez nálam kevésbé érzékeny lelkületű embereket is sodort már az őrület közelébe. 
Hogy készültetek rá az útra? Mi volt a terv?
Amikor nekiindultunk, semmiféle kecsegtető ajánlat nem volt a tarsolyunkban (sőt, a repjegyre is kölcsönkértem) de ha nem kotródok el abból az országból (és abból a helyzetből), akkor lehet, hogy kárt teszek magamban, vagy az éhség és a hipotermia végez velem a műteremben. Ezért részemről inkább menekülés volt ez, mint hosszadalmas tervezgetést követő, jól megalapozott életjobbító kirándulás.
Miért pont a Kanári?
Voltak kitételek, amiknek meg kellett feleljen a hely, úgymint: legyen tenger vagy óceán, ne legyen hideg, ne dúljon polgárháború, ne legyen véres diktatúra, és az emberélet átlagárfolyama legyen magasabb a szotyoláénál. Előtte én sem hallottam túl sokat a Kanári-szigetekről, csak olyanokat, hogy oda járnak a gazdagok nyaralgatni. Azonban a földgömb-pörgetés ezt a helyet dobta ki a legideálisabbnak, hiszen nemcsak az összes feltételt teljesíti, de ráadásul az Európai Unió része, szóval nem kellett vízumokkal meg oltásokkal, meg egyéb marhaságokkal szarakodni.
Hogy kerültetek a Kanári-szigetekről Nicaraguába?
Amikor már kezdtünk kicsit besokkallni, és kellett egy kis környezetváltozás, megcéloztuk a Karibot. Hajni Saint-Martin-ra ment melózni, én pedig Mexikóba, aztán Nicaraguában egyesítettük erőinket egy kis szigeten. Itt lehúztunk egy fél évet, aztán egy másik felet Horvátországban, majd visszatértünk a Kanárira, ami meglehetősen jó bázisnak bizonyult.
Most egy hajón éltek, ami részben a megélhetésetek forrása is. Hogyan találja ki valaki, hogy akkor most veszek egy hajót?
A hajó nekem gyermekkori álmom volt, hiszen szerelmes vagyok minden ember alkotta tárgyba, ami képes a víz felszínén fennmaradni. Ez a passzió elérhetetlennek tetszett, hiszen mielőtt a tenger mellett beleláthattam volna a hajózás és a hajós élet rejtelmeibe, szent meggyőződésem volt, hogy vitorláshajója kizárólag a dúsgazdag milliomosoknak vagy az egész életükben gondosan spóroló ügyvédeknek, brókereknek, vagy menő szívsebészeknek lehet. Aztán beleláttam kicsit ebbe az egészbe közelről, és 
ráébredtem, hogy a fehér cipős, galléros-pólós-rongyrázós világon kívül is lehetséges hajót birtokolni. Persze nem olyat, amire leszáll a helikopter, meg amivel villogni lehet Cannes-ban,
de ugye nekem soha nem is ez volt a célom.
Szerencsére a meghiúsult szobrászkarrierrel együtt a kézügyességem nem ment a levesbe, ezért sikeresen felújíthattam az öreg bárkánkat. Persze barokkos túlzás lenne azt állítani, hogy egyedül, hiszen a villanyszerelésben igénybe vettem egy barátom segítségét, és ha Hajni nem melózik a napi betevőért, amíg én a hajót bütykölöm, akkor bizony nagyon elhúzódott volna a restauráció. A hajónk kilenc méter hosszú, de mivel katamarán, a szélessége vetekszik egy tizenöt méteres, egytestű vitorlásjachtéval, ez alkalmassá teszi egyrészt arra, hogy párosunknak otthonául szolgáljon (36 négyzetméter két szinten, az már egy remek kis stúdiólakásnak sem kicsi), valamint arra is, hogy szinte bárhova elhajózhassunk vele, ahol van némi víz.
Fotó: tuloldal.wordpress.com
Az egyik pénzkereseti forrásod most a tetoválás.
Ez egy meglehetősen kézenfekvő irány, hiszen az életem jelentős részét arra pazaroltam, hogy alkotó váljék belőlem, azonban a magasművészetnek becézett halmazba való bekerülés, ahol ez a képesség valódi pénzre váltható, nem igazán jött össze. Sokkal jobban eligazodom a tetovált underground, a tengerészek és prolik világában, mint hogy eltartott kisujjal talpaspoharat egyensúlyozzak fogkrémmosollyal kiállításmegnyitókon. Nem utolsósorban a papír még sohasem fizetett azért, hogy rajzoljak rá, a színezésre áhítozó humanoidok azonban szívesen kinyitják a pénztárcájukat, ha minőségi ábrákat szeretnének az irhájukra. És hát persze a grafománia és az alkotás kényszere velem maradt annak ellenére, hogy nem aggatom az eredményeit fehér falú termek oldalára. Így a tetoválás a megélhetésen kívül egy bizonyos kiutat jelent a fióknakrajzolásból.
Olyan helyen éltek, ahova rengeteg menekült érkezik. Mennyit éreztek ebből? 
Hát akad belőlük elég, hiszen ez Európa legnyugatibb és egyben legdélibb pontja is, amit csak pár tengeri mérföld választ el Afrika keleti partjaitól, egy köpésre van csak Marokkó és Nyugat-Szahara. Sajnos az ide indulók jelentős hányada végzi hullámsírban. Akiket kimentenek, azok viszont jól járnak, itt ugyanis nem nemzetbiztonsági kockázatként vagy a lakosság megélhetését elrabló gonosztevőkként tekintenek rájuk, így gyűlöletkeltő óriásplakátok helyett nyelviskolákkal és az integrációt segítő programokkal várják őket. A lakosságot természetesen itt is tájékoztatják a menekültkérdést taglaló kiadványokkal de ezek inkább a szolidaritásra és a társadalmi segítségnyújtás lehetőségeire hívják fel a figyelmet. A kanáriók amúgy is meglehetősen barátságos népség.
Teljesen elengedted a szobrászatot?
A képzőművészet csak annyiban része az életemnek, hogy sokat olvasok róla a neten, valamint úgy, ahogy próbálom követni a barátaim életútját, akik megmaradtak a pályán. Meg persze rajzolok, sokat rajzolok. Leginkább a saját szórakoztatásomra. Ezek szinte kizárólag a pixelek digitális világában készülnek, ugyanis a hajós élettel nehezen összeegyeztethető az anyagi hordozó. Meg persze a tetoválás, ha az művészetnek nevezhető.
Akkor végül is ti most miből éltek?
A megélhetés viszonylag egyszerű errefelé: Hajni búvároktatóként tevékenykedik, néha én is beszállok a búvárképzésbe, ha időm engedi. Tetoválok ugye, kisebb-nagyobb dekorációs munkákat végzek, és kiegészítésként néha kiadjuk az egyik kabint Airbnb-n, meg persze viszünk pár vitorlástúrát, amiből elég jó pénz van. A mostani életünk mellett a nagyjából gondtalan létezés és a szikrázó boldogság, ellene talán a szigeten uralkodó kulturális vákuum szól csak, de szerencsére bárhova elhajózhatunk, ha elegünk lenne ebből.
Fotó: tuloldal.wordpress.com
Azért figyeled a hazai híreket?
A magyarországi híreket nem igazán követem, nem hiányzik egyetlen stresszfaktor felébresztése sem, amitől olyan ügyesen sikerült a dobbantással megszabadulni. Néha persze ha elfogy a kávé, vagy rég voltam ideges, amolyan katasztrófaturistaként elolvasok egy-két hazai hírt, hogy ismét megfogadjam, hogy soha többé nem csinálok ilyesmit.Csak abban reménykedem, hogy felelős kormányunk a közeljövőben (vagy legalábbis amíg nem szerzek magamnak valami másféle útlevelet) nem navigálja ki az országot az EU-ból, mert akkor én is kénytelen lennék itt menekültstátuszért folyamodni. 
Akkor ha jól értem, nem tervezitek, hogy visszatértek Magyarországra.
A terv a hajózás. Minél többet látni ebből a világból, remek kalandos utazások során amíg nyitva van a kukucskálónyílás. Hogy minek kellene történnie, hogy hazamenjek? Valószínűleg a Magyarország körüli világnak egyöntetűen mérgező radioaktív csatatérré kellene változnia, ahonnan vérszomjas húsrágó zombik hada láncfűrésszel űz a Kárpát-medencén belülre. Esetleg ha Magyarország lenne valahogyan a felvirágzó technikai civilizáció által megálmodott poszthumán utópia fellegvára, ami a biztonság kedvéért területéhez csatolja az Atlanti-óceánt.
Aki még többet szeretne olvasni kalandjaikról, ezen a blogon követheti a napjaikat."
Hungary,2017-01-17,24.hu,https://24.hu/belfold/2017/01/17/a-budapesti-vii-kerulet-a-vilag-13-legnepszerubb-uti-celja/,A budapesti VII. kerület a világ 13. legnépszerűbb úti célja,"Az Airbnb 2015-ös kutatása alapján a szolgáltatást választó turisták körében a világ 13. legnépszerűbb úti célja Erzsébetváros, Budapest VII. kerülete.
A Let Me Inn lakásmenedzsmenttel foglalkozó magyar startup elemzéséből kiderül, hogy a külföldiek átlagosan 3 napot töltenek Budapesten, ittlétük alatt pedig 93-95 ezer forintot költenek átlagosan a repülőjegyen és a szállásdíjon kívül.
Izgalmasabb helyszínnek tartják, mint például Prágát. Ha röviden össze kellene foglalni, akkor azt mondanám, hogy sokak szerint Budapest lett Kelet-Európa Berlinje. És nemcsak az éjszakai élet, hanem a kultúra miatt is
– mondta Dencz Bálint, a Let Me Inn egyik alapítója.
A magyar fővárosba látogató turisták által leginkább kedvelt kerületek az V., a VI. és a VII. kerületek, de a budai rakpart is népszerű."
Hungary,2016-11-14,24.hu,https://24.hu/kozelet/2016/11/14/hatalmasat-kaszal-az-allam-az-airbnb-n-bolondok-lennenek-megszuntetni/,"Hatalmasat kaszál az állam az Airbnb-n, bolondok lennének megszüntetni","Az Airbnb Magyarországon is megállíthatatlan, vendégforgalma hatszorosára nőtt az utóbbi években, szemben a szállodai kereslet 40 százalékos emelkedésével. Ez brutális szám, a foglalások 20 százaléka most már ezekre a szálláshelykre érkezik. A Magyar Szállodák Szövetségének elnöke, azt mondta, hogy ők
nem tiltanák be a közösségi lakáskiadást, de szabályoznák. 
A Magyar Nemzet szerint ezek a szabályozások lennének:
ugyanolyan bejelentési kötelezettség vonatkozna az Airbnb-re, mint a magyar szállodákra
társasházak esetén a többi tulajdonosnak is hozzá kellene járulnia a lakás kiadásához
betiltanák a bérlakások turisztikai célú kiadását.
Ebből azért az látszik, ha ezeket tényleg bevezetik, akkor a közösségi lakáskiadás helyzete lehetetlenné válik Magyarországon.
A 24.hu-nak Niklai Ákos, a Magyar Szállodák Szövetségének elnöke elmondta,
csak annyit szeretnének, hogy ezeknek a szálláshelyeknek is olyan regisztrációs számuk legyen, ami mindenki számára elérhető.
Azt is hozzátette, ma már vannak olyan házak Budapesten, melyekben a lakások nagy részét, vagy akár az összeset közösségi hálózat értékesíti. Azt szeretnék elérni, hogy ezekre a szállásokra is hasonló szabályozások vonatkozzanak, mint a szállodákra.
Nem akarjuk elleheteleníteni ezeket a szálláshelyeket
– mondta.
Mi az Airbnb?
Fotó: NurPhoto / Getty Images Hungary / Jaap Arriens
Az ’Airbnb’ az angol ’Air bed and breakfast’ rövidítése, ami egy szállásközvetítő közösségi hálózat. Az Airbnb-t három amerikai fiatal indította el még 2008-ban, San Franciscóban. A célja, hogy a külföldi szálláskeresőknek szabad szobával rendelkező helyiek lakást adjanak ki. Pár év alatt olyan mértékben elterjedt a közösségi szállásmegosztás Magyarországon is, hogy a legfrissebb becslések szerint mostanra már több mint  8 ezer lakást kínálnak bérlésre a magyar Airbnb-n. Külföldön találunk példákat az Airbnb legalizálására, és a szigorú tiltásra is: mint akár Santa Monicában, vagy New Yorkban, ahol teljesen betiltották a lakások kevesebb mint 30 napra történő bérbeadását.
Itthon a helyi jegyzőtől kell engedélyt kérnie annak, aki ingatlanát szálláshelyként bérbe adná. A szállásadónak a szálláshely-üzemeltetési engedély átvétele után 15 napon belül be kell jelentkeznie a Polgármesteri Hivatal Pénzügyi Iroda Adócsoportjához idegenforgalmi adózásra az erre rendszeresített nyomtatványon, illetve többféle adó megfizetése és adózási fajta (pl. átalányadózás) is szóba jön.
(jogiforum.hu)
Az Airbnb szitokszó lett
mondja lapunknak az egyik vállalkozó, aki több lakást is kiad Budapesten. Mindent ők csinálnak: takarítás, érkeztetés, vendégekkel való kommunikáció. Szerinte az dönt majd, hogy kinek van erősebb lobbija, márpedig a Szállodák Szövetségének biztosan nagyobb szava lesz, mint az Airbnb-nek.
Szerinte a Magyar Szállodák Szövetsége kidolgozott egy javaslatot a rövid távú lakáskiadás ellehetetlenítésére, betiltására.
A szállodák 8 millió vendégéjszakát realizáltak az utóbbi évben. A közösségi helyeken 2,2 millió vendégéjszakát töltöttek. Tehát hozzávetőlegesen 20 milliárd forint bevételkieséssel kell számolni, ha megszűnik ez a fajta szolgáltatás, és akkor még nem beszéltünk a fapados légitársaságok és a repülőtér várható bevételkieséséről, ami hasonló méreteket ölthet.
Úgy látja, a szövetség aggodalma alaptalan, hiszen az ismert adatok szerint az ő forgalmuk is 40 százalékkal nőtt.
Családi vállalkozások, KKV-k mennek majd tönkre, megölik a wellnessturizmusra épülő vidéki családok megélhetését is.
Egy 8 millió vendégéjszakát realizáló üzletág bevétele megközelítőleg 80 milliárd forintra saccolható, így az ő lobbierejük megkérdőjelezhetetlen, szemben egy 5-8 ezres magánvállalkozói réteggel, amelynek semmilyen képviselete, szövetsége nincs, tehát teljesen ki van szolgáltatva a multinacionális nagyvállalatok érdekérvényesítő erejének, mondja.
Mennyit akarnak a szállodák a piacból? Száz százalékot?
Az szerinte is nyilvánvaló, hogy vannak problémák a rövid távú lakáskiadás körül, viszont van megfelelő megoldás, például
a társasházak kötelezzék a tulajdonosokat, hogy 24 órán belül bontsanak szerződést a renitens lakóval
ha a NAV-nak és az önkormányzatoknak nincs elég kapacitásuk arra, hogy ellenőrizzék a vállalkozásokat, akkor szövetkezzenek az Airbnb-vel, amit megtettek többek között Hollandiában is, ahol az Airbnb utalja az idegenforgalmi adót.
Az Airbnb kötelezze számlaadásra a szállásadót.
Azt mondja, a tiltás és limitálás versenyellenes lépések, egyébként pedig 
a szállodáknak miért nem jut eszükbe a saját szobáikat az Airbnb felületén hirdetni, így értékesítve a fennmaradó kapacitásukat? Ez egy tisztességes verseny lenne, szemben a tiltásra és ellehetetlenítésre irányuló lobbitevékenységgel.
Miközben az Airbnb szerinte hiánypotló, ráadásul más a vendégköre, mint egy szállodának: egy üzletember például a legritkább esetben menne el egy ilyen helyre.
Gyakran érvként hozzák fel ellenük, hogy idejönnek a fiatalok, és hulla részegre isszák magukat, a lakásban üvöltöznek. A lapunknak nyilatkozó tulajdonos szerint ezért van a házirend, amit be kell tartatni. Nekik egyébként, ahogy ez az Airbnb oldalán is fent van, joguk van a vendéget kitenni a lakásból. Ők ezt meg is tették már, de olyan is volt, hogy valaki azért mondta vissza foglalását, mert látta, hogy a házirendbe bele van írva: nem lehet a lakásban őrjöngeni.
Ezt egy hosszú távú bérlővel szinte lehetetlen megtenni,
rájuk nem sok szabály vonatkozik, viszont hónapokon keresztül lehet velük pereskedni, meg bíróságra járni miattuk.
A lapunknak nyilatkozó tulajdonos minden szomszédnak megadta az elérhetőségét, bármikor értesíthető, ha gond van. És miközben egy hosszú távú bérlőről sokszor senki nem tudja, hogy ki ő vagy mit csinál a házban, ezekről a vendégekről minden adat megvan. Szerinte az a baj, hogy Magyarországon, ahogy az Uber esetében is, mindig a betiltáson gondolkoznak és nem azon, hogyan lehetne jobbá tenni a dolgokat.
Az Airbnb-n – a szállodákkal szemben – nem csak a vendéglátó hely, de a vendég is kap értékelést, ami elég jó dolog. Pozitívum még az is, hogy a közösségi lakáskiadás munkahelyeket teremt. Persze az más kérdés, hogy ezekben a vállalkozásokban mennyire vannak bejelentve az alkalmazottak, viszont ez már magyar specialitás, és nem és a szolgáltatásé.
Szerinte nem lehet azt elvárni, hogy a közösségi lakáskiadásra is a szállodához hasonló szabályozások vonatkozzanak:
Azért rossz a felvetés, mert egy ötcsillagos étterem és egy lángosozó felé sem ugyanazok az elvárások. 
Lapunknak nyilatkozott még egy airbnb-s alkalmazott, aki a lakások értékesítésével foglalkozik. Nagy cégnél dolgozik, több mint 30 lakást adnak ki, mindet a belváros szívében. Elmondta, egyelőre egy társasház nem tudja ellehetetleníteni ezt a szolgáltatást, mert nincsen rá jogszabály. Szerinte ezekből a szálláshelyekből egyre több lesz, és
azt sem lehet elfelejteni, hogy micsoda óriási bevétele van ebből például az ötödik kerületnek.
Azt is elmondta, itt már rég nem csak az Airbnb-ről van szó, sok más cég is csinálja ezt, sőt a legtöbb tulajdonos már több ilyen internetes oldalon próbálja értékesíteni lakásait.
Nem szabályozható
Weisz Gábor Miklós, a Magyar Közös Képviselők Egyesületének (MaKKE) szakmai igazgatója lapunknak elmondta, a társasház hozhat olyan rendelkezést, amely előzetes jóváhagyáshoz vagy engedélyhez köti a tulajdonosok számára a funkcióváltást, azonban szankciót nem rendelhet hozzá.
Vagyis nem büntethetik azt a tulajdonost, aki nem tartja be.
Vannak egyébként már olyan szolgáltatások, amikhez előre kérni kell a társasház engedélyét, például az erotikus szolgáltatás vagy a szerencsejáték-szervezés, de ez a szolgáltatás egyelőre még nem tartozik ide. Ez társasházi szinten egyelőre nem szabályozható, törvénymódosítás kellene ahhoz, hogy a lakók megakadályozhassák az “airbnb-zést”. Jelenleg utólag lehet kérni a hasznosítás módjának visszavonását, de ezt indokolni kell.
Elmondta, miután ez egy új piaci helyzet, idő kell ahhoz, hogy áttanulmányozzák, hogy megy ez külföldön, ott milyen jogszabályok vannak. Pláne, hogy egy ilyen szabályozás bevezetése messzire vezethetne, például nem lehetne kint az ember a saját teraszán este tíz után, vagy nem tarthatna kutyát, ha a ház nem szavazza meg.
Az viszont szerinte tény, hogy a szállásközvetítő közösségi hálózat által kiadott lakások ügye szabályozásra szorul, de nem szabad azt elfelejteni, hogy itt magántulajdonról van szó. Nem beszélve arról, hogy egy ilyen törvény bevezetésével könnyen zsarolhatóvá válhatna valaki: ‘megengedem, ha…’ 
Arra a kérdésünkre, hogy akkor ők se szeretnék az Airbnb ellehetetlenítését, Weisz Gábor azt válaszolta: el kell ismerni az Airbnb pozitív hatásait, de szabályozásra van szükség.
A Gazdasági Minisztériumot is megkérdeztük, mi a tervük a közösségi lakáskiadással, elképzelhetőnek tartják-e, hogy New Yorkhoz hasonlóan Budapesten is megszűnik ez a szolgáltatás? Azt is tudni szerettük volna, hogy mit gondolnak a Szállodák Szövetségének véleményéről, teljesíthetőek ezek a pontok. Cikkünk megjelenéséig még nem kaptunk választ, ha megérkezik, frissítjük."
Hungary,2017-02-01,24.hu,https://24.hu/fn/gazdasag/2017/02/01/ujabb-orias-ment-neki-trumpnak/,Újabb óriás ment neki Trumpnak,"Az internetes óriáscég támogatja Washington állam perét az amerikai elnök és kormánya ellen a muzulmán többségű országok polgárainak beutazási tilalmáról, a menekültbefogadási program felfüggesztéséről szóló rendeletek ügyében. A hétfőn indított pert az ugyancsak Washington államban székelő Microsoft szoftvercég és az Expedia utazási vállalat is támogatásáról biztosította.
A pert azért indították, mert a rendeletek ártanak az állam gazdaságának, az ott működő vállalatok érdekeinek. Washington azt akarja elérni, hogy a rendeletek hatálya ne vonatkozzon rá.
Jeff Bezos, a Seattle-i székhelyű internetes óriáscég alapítója és vezérigazgatója egy dolgozóinak küldött körlevében hangsúlyozta, hogy az Egyesült Államok bevándorlók országa, akiknek a sokszínű hátterük, ötleteik és meglátásaik hozzájárultak a nemzet építéséhez. Nincs még egy olyan ország, amely jobban képes a bevándorlók képességeit a javára fordítani – tette hozzá. Azt ígérte, az Amazon támogatni fogja azokat az alkalmazottait, akiket érintenek a kormányzati intézkedések.
A csak az Egyesült Államokban több mint 200 ezer embert foglalkoztató cég 49 olyan emberről tud, aki a rendelet által érintett hét ország (Irán, Irak, Szomália, Szíria, Szudán, Líbia, Jemen) valamelyikében született. Egyikük Aszgar Farhadi iráni rendező, aki az Amazon Studios berkein belül Az ügyfél című Oscar-jelölt filmet rendezte. Az elnök intézkedéseit korábban több óriáscég is bírálta vagy elítélte, köztük a Google, a Facebook, a Netflix, az Apple, az Airbnb és a Tesla is.
(MTI/AP)"
Hungary,2016-11-18,24.hu,https://24.hu/fn/penzugy/2016/11/18/airbnb-mellekhatas-extra-dragulast-hoztak-a-lakashotelek/,Airbnb-mellékhatás – ekkora extra drágulást hoztak a lakáshotelek,"A budapesti belső kerületekben lévő lakások bérleti díja 20-30 százalékkal magasabb lehet a fővárosi átlagnál. Ez a különbség 3-5 évvel ezelőtt mindössze 10 százalék volt, a növekedés pedig elsősorban a lakáshotelek elterjedésének köszönhető – derül ki az ingatlan.com friss elemzéséből, amely a magánszemélyek által kiadásra meghirdetett több mint 100 ezer lakás bérleti díját vizsgálta meg.
Extra drágulás az Airbnb miatt
Komoly átalakuláson ment keresztül az elmúlt években a budapesti lakáspiac, azon belül is a kiadó lakások szegmense. A bérleti díjak jelentősen megemelkedtek, amiben fontos szerepet játszott a közösségi alapokon működő szállásmegosztás, azaz a lakáshotelek elterjedése. Az persze már korábban is igaz volt a piacra, hogy a belvároshoz közelebb, frekventált helyen lévő – V., VI., VII. és XIII. kerületi – lakások bérleti díja magasabb volt az átlagnál, de a differencia az utóbbi időszakban markánsan emelkedett.
A friss elemzés szerint a budapesti belső kerületekben a legkeresettebbek lakáshotelek, emiatt ezekben a hosszú távra kiadó lakásokért is 5-30 százalékkal több bérleti díjat kértek a tulajdonosok 2016-ban a fővárosi átlaghoz képest.
Ezzel szemben 2010-ben a belvárosi lakások albérletárai még csak 2-10 százalékkal voltak drágábbak a fővárosi átlagnál.
A budapesti átlagos havi bérleti díjakhoz képest az V. kerületi lakásokért kell a legnagyobb prémiumot fizetni, az átlaghoz képest jellemzően 25-30 százalékkal többet kérnek értük – emelte ki a portál vezető gazdasági szakértője, Balogh László.
A konkrét bérleti díjakban a lakáshotelekhez kötődő prémium, más néven az Aibnb-hatás miatt egy 50 négyzetméteres V. kerületi lakásért havonta átlagosan 20 ezer forinttal kell többet fizetni a fővárosi átlagnál. Az I., VI., VII. és XIII. kerületi lakásoknál pedig 6-13 ezer forint a felár. A szakember szerint ezek jelentős különbségek, különösen, hogy folyamatosan emelkedő átlagokról van szó: egy 50 négyzetméteres lakást 2016-ban átlagosan 129 ezer forintért kínáltak bérlésre Budapesten. Ugyanakkor Balogh László hozzátette, az árak értékelésekor figyelembe kell venni azt, hogy egyre jobban szegmentálódik a magyarországi és budapesti lakáspiac. Jelentősek lehetnek a különbségek egy-egy városrészen belül is, azaz a lokáció még fontosabbá válik – fogalmazott a szakember. 
Élesedő verseny rövid távon, biztos bevétel hosszú távon
Az elemzés szerint a lakáshotelek elterjedése a turizmus felfutásával, valamint azzal magyarázható, hogy a lakást kiadók számára nagyobb bevétellel kecsegtet ez a forma. Sok lakástulajdonos ugyanis a hosszú távú kiadás helyett a lakáshotelezést választotta az elmúlt 2-3 évben.
Miközben a kereslet folyamatosan emelkedett, sokan áttértek a rövid távú kiadásra. Ezért a hosszabb távra, például diákoknak szánt lakások bérleti díja a kínálat csökkenése miatt megnőtt – állapította meg Balogh László.
Ugyanakkor a lakáshotelek piacán a verseny is kiéleződött.
Azt látjuk, hogy nem minden ingatlan alkalmas a rövid távú lakáskiadásra, ezért vannak, akik már nem itt versenyeznek, és inkább újra a hosszú távú kiadást választották. Ez abból is látszik, hogy az idei albérletszezon augusztusi csúcsán duplájára nőtt a kínálat. Tavaly augusztushoz képest az oldalunkon 3 ezerről 6 ezerre emelkedett a magánszemélyek által hosszú távra kiadó lakások száma a fővárosban – hívta fel a figyelmet egy új jelenségre az ingatlan.com szakértője.
A lakáshoteles hasznosítás elméletileg nagyobb bevételt eredményezhet a hosszú távú kiadásnál, de kockázatosabb, mivel nem garantált a kihasználtság. A budapesti lakáshoteleknél ez a mutató átlagosan 54 százalék, vagyis a rövid távra kiadó lakások átlagosan majdnem minden másnap üresen állnak. Vagyis a hosszú távú kiadásnál egy jó bérlővel biztos a bevétel, a lakáshoteleknél azonban ez kétséges lehet.
Fehéredő piac, fokozódó ellenállás
Az elemzés szerint a bérelt lakások piacán belül a lakáshotelek szegmense sokat fehéredett az elmúlt időszakban.
Budapesten október végén több mint 6300 lakáshotelben lehetett megszállni, és a szóban forgó lakások 75 százalékát a tulajdonosok be is jelentették az önkormányzatoknak, hogy szálláshelyként hasznosítják – hivatkozott Balogh László az önkormányzati nyilvántartások adataira.
A szakember utalt arra is, bár Magyarországon egyelőre nem született hivatalos információ vagy bejelentés arról, hogy bármilyen hatósági szigorítás lépne életbe a lakáshotel-kiadás terén, világszerte sok városban tettek ilyen lépést. Berlinben, Párizsban is szigorítottak a szabályokon, New Yorkban pedig október végén fogadták el azt a törvényt, amely megtiltja a 30 napnál rövidebb távú lakáskiadást. Az ingatlan.com szakértője azt is kiemelte, hogy tőlünk nyugatabbra jóval nagyobb arányban bérelnek lakást lakhatás céljából, így ott a rövid távú lakáskiadás miatt bekövetkező bérletidíj-növekedés is sokkal élesebb társadalmi ellenállást váltott ki.
Témába vág: pár napja írtunk arról, miért lenne bolond a magyar állam megszüntetni az Airbnb-zést."
Hungary,2016-11-03,24.hu,https://24.hu/fn/gazdasag/2016/11/03/raszalltak-a-tarsashazak-az-airbnb-zokre/,Rászálltak a társasházak az airbnb-zőkre,"Ügyvédi irodák hirdetik magukat azzal, hogy a fővárosi társasházakban meg tudják akadályozni azt, hogy a lakásokat airbnb módon, vagyis rövid távra és turisztikai céllal adják ki, írja a Figyelő.
A társasházaknak meg csak annyit kell tenniük, hogy szerveznek egy határozatképes közgyűlést, ahol megszavazzák, hogy az engedélyük nélkül nem lehet funkcióváltást végrehajtani a lakáshasználatban, azaz jóváhagyás kell az ilyen típusú tevékenységhez.
Ilyenre már két V. kerületi házban is sor került a Figyelő szerint, várható a futótűzszerű terjedés.
Balla Ákos, a Balla Ingatlaniroda vezetője szerint egy ilyen típusú korlátozás a ház valamennyi lakásának értékét jelentősen csökkenti, a lapnak azt mondta, a befektetők nyilvánvalóan nem mennek oda, ahol tilos a turisztikai hasznosítás, vagy tudható, hogy az lesz.
Az állandó lakók és lakások számára a nyugalom a prioritás, a szakértő szerint ők nem akarnak elköltözni, így az sem foglalkoztatja őket, hogy saját lakásuk ára is jelentősen visszaesik."
Hungary,2017-01-15,24.hu,https://24.hu/fn/uzleti-tippek/2017/01/15/ismet-rekordot-donthet-a-turizmus/,Ismét rekordot dönthet a turizmus,"Az első tíz hónap adatai alapján 2015-höz hasonlóan tavaly is rekordévet zárhatott az ágazat.					
A Magyar Turisztikai Ügynökség tájékoztatása szerint a január-októberi időszakban a vendégek és a vendégéjszakák száma is 6 százalékkal emelkedett az előző év azonos időszakához képest, a kereskedelmi szállásdíjak bevételei 10 százalékkal bővültek, a szálláshelyek összes bevétele pedig 8 százalékkal növekedett egy év alatt.
Guller Zoltán vezérigazgató azt mondta: így okkal feltételezhető, hogy a tavalyi év még a 2015-ös turisztikai rekorderedményeket is felülteljesíti. Hangsúlyozta ugyanakkor, hogy az ágazat nem csupán vendégéjszakákról és a szálláshelyekről szól, fejleszteni kell a kulturális programokat, sportrendezvényeket, a gyógyhelyeket is.
A vezérigazgató fontos szakmai változásnak nevezte, hogy az Országgyűlés döntése értelmében a jövőben a turisztikai fejlesztések immáron nem termék-, hanem desztinációalapúak, ennek eredményeként a “szigetszerű” korszerűsítések helyett teljes körű megújulások várhatók.
A kormány eddig három térséget nyilvánított kiemelt turisztikai desztinációnak:
a balatoni térség fejlesztésére mintegy 365 milliárd forint hazai és uniós forrás jut,
Sopron és a Fertő tó környékének megújulására pedig mintegy 60 milliárd forint.
A harmadik térségre – Tokaj-Hegyaljára, a Nyírségre és a Felső-Tisza vidékre – fordítható összegről még nem született meg a kormányhatározat, ezért pontos számok még nem ismertek.
Nemsokára kiírnak szálláshely-fejlesztési pályázatokat, amelyek célja, hogy 5 éven belül az ország valamennyi szálláshelye egy kategóriát előrelépjen.
A turisztikai ügynökség még idén szeretné a kormány elé vinni a Budapest és agglomerációjának, valamint Debrecen, Hortobágy, a Tisza-tó, Eger, Pécs, Villány, Békéscsaba, Sárvár és Kőszeg kiemelt turisztikai térséggé nyilvánítására vonatkozó előterjesztéseket.
Guller Zoltán beszámolt arról is, hogy még 2017-ben kezdődik a családbarát turisztikai fejlesztési terv megvalósítása, illetve elkészül Magyarország 20 évre szóló turisztikai stratégiája, elkezdődik például az országmárka megújítása is.
A vezérigazgató újságírói kérdésre az Airbnb-hálózatról azt mondta: az állam nem az online szolgáltatás felszámolására, hanem a jogkövető működés biztosítására törekszik.
A turisztikai ágazat egyéb megoldandó kihívásai közé sorolta a turizmusban dolgozók itthon tartását, bérük emelését, ennek anyagi fedezetét egyebek mellett a vendéglátás áfájának idei és jövő évi mérséklésének tovagyűrűző hatásaitól várják – összegezte az MTI."
Hungary,2016-11-14,24.hu,https://24.hu/fn/gazdasag/2016/11/14/a-szallodaszovetseg-szabalyozna-az-airbnb-t/,A szállodaszövetség szabályozná az Airbnb-t,"Magyar Szállodák Szövetsége szerint ugyanolyan bejelentési kötelezettséget kellene előírni az Airbnb keretében lakásukat kiadóknak, mint a szállodáknak – nyilatkozott a Magyar Nemzet hétfői számában a szervezet elnöke.
Niklai Ákos elmondta: azt javasolják, hogy tiltsák meg a bérlakások turisztikai célú kiadását, illetve a társasházak esetében a többi tulajdonosnak is hozzá kellene járulnia a lakások kiadásához.
Ugyanakkor a szállodaszövetség nem tiltaná a közösségi lakáskiadást, csak szabályozná
– mondta Niklai Ákos.
Az elnök azt követően nyilatkozott, hogy egy tanulmányból kiderült: 2010 és 2015 között Budapesten megduplázódott a közösségi szálláshely-kapacitás.
(MTI)"
Hungary,2016-11-10,24.hu,https://24.hu/fn/penzugy/2016/11/10/dinamikusan-terjeszkedik-az-airbnb-budapesten/,Dinamikusan terjeszkedik az Airbnb Budapesten,"Az Airbnb magyarországi vendégforgalma hatszorosára nőtt, szemben a szállodai kereslet 40 százalékos növekedésével az utóbbi években – olvasható a BDO Magyarország tanácsadó cég közleményében.
A közösségi szálláshely-szolgáltatás egyre jelentősebb szeletet hasít ki a turisztikai piacból, 2010 és 2015 között az ilyen budapesti kapacitás megduplázódott, míg az Airbnb vendégforgalma közel hatszorosára nőtt – írta közleményében a BDO Magyarország.
Ezzel szemben a szállodai kereslet csak 40 százalékkal nőtt. Budapesten a közösségi szálláshelyeken tavaly 2,2 millió vendégéjszakát regisztráltak, míg a szállodákban közel 8 milliós volt ugyanez a szám.
A piac 20 százaléka – dinamikusan növekvő arányban – a közösségi portálokon értékesített magánszálláshelyeken realizálódik. Budapesten közel 4800 aktív vendéglátót tart nyilván az Airbnb, melyből 1200 több egységgel is rendelkezik – ez a szám egyhetede a Párizsban és harmada a Barcelonában működő ilyen létesítményeknek.
Máshol még jobban tarolnak
A kereslet szerkezetét és a hagyományos szállodai piachoz viszonyított arányát vizsgálva látszik, hogy a klasszikus szabadidős úti céloknál (például Lisszabonban, Firenzében, Barcelonában vagy Párizsban) a közösségi szálláshely-szektor kiválóan teljesít, hiszen azzal, hogy a lakáshotelek esetében például többtagú családok részére is költséghatékony az utazás, új piacok megnyitására is alkalmas ez a szolgáltatásforma.
Ezzel szemben az inkább üzleti profilú vagy erősebb üzleti kereslettel rendelkező városokban, mint például Frankfurt vagy Bécs, a közösségi szálláshelyek súlya kisebb.
Budapesten a szabadidős turisták jelentős aránya miatt a közösségi szálláshelyek elsősorban a középkategóriás hotelek számára komoly konkurenciát jelentenek, vendéget elszipkázva a szállodáktól, és ennek a szállásadók és érdekképviseleti szerveik hangot is adnak, tegyük hozzá, jogosan
– közölte Hegedűs Attila, a BDO Magyarország Hotel és Ingatlan Kft. ügyvezető partnere.
Nagypályások is vannak köztük
A tanácsadó cég szerint Budapesten is működnek olyan cégek, amelyek már akár 10-15-nél is több lakást mozgatnak és iparszerűen akár komplett lépcsőházakat is képesek üzemeltetni. Itt válik el a szolgáltatás közösségi, kiegészítő bevételt termelő lényege és az üzemszerűen működő cégek, profittermelő, közgazdasági értelme – tették hozzá. 
Nem véletlen, hogy az Accor szállodalánc, miután korábban nem szállt be tulajdonosként az Airbnb-be, 2016 tavaszán közel 150 millió euróért megvásárolta az angliai eredetű, luxuslakásokat bérbeadó Onefinestay hálózatot. Ez azt jelenti, hogy a közösségi szálláshelykiadásnak akár középkategóriás, de luxusszinten is van üzleti értéke, a betiltás, a piacról való kiűzetés nem a megfelelő megoldás.
Ha verseny van, akkor legyen ez egy tisztességes verseny. Mert úgy úszni olimpiai távot, hogy valakin csak egy áramvonalas, szabadon választott dressz van, míg mások nehézbúvár felszereléssel vágnak neki ugyanannak a távnak minden, csak nem fair
– olvasható a közleményben."
Hungary,2016-11-09,24.hu,https://24.hu/fn/gazdasag/2016/11/09/nem-fizet-a-magyaroknak-az-airbnb/,Nem fizet a magyaroknak az Airbnb,"Ez ellentmond a szállásközvetítő portál szabályzatának.					
A Magyar Nemzet információi szerint két hete nem fizet a magyar lakástulajdonos felhasználóinak Airbnb. Az üzleti szabályzat szerint a vendég a szállásközvetítő portálon lefoglalja a szobát, lakást, a díjat az Amerikában alapított cégnek átutalja, majd miután elfoglalta szállását, a cég 24 órán belül továbbutalja a tulajdonosnak járó összeget.
Az Airbnb egyelőre nem reagált, de a lap beszélt olyan tulajdonossal, akinek négy kiadó lakása van a fővárosban, neki 210 ezer forinttal tartoznak, és a leveleire sem reagált a cég. Egy másik felhasználónak két napja azt írták, banki problémáról lehet szó, öt-hét napon belül biztosan megkapja az elmaradt összeget.
A lakáskiadó portálnak egyre több helyen akadályozzák a működését. Már ügyvédi irodák is hirdetik magukat azzal, hogy a fővárosi társasházakban meg tudják akadályozni azt, hogy a lakásokat rövid távra, turisztikai céllal adják ki. Ehhez csak egy határozatképes közgyűlésen meg kell szavazni, hogy az engedély nélkül nem lehet funkcióváltást végrehajtani a lakáshasználatban.
Magyarországon 9 ezren hirdetnek az Airbnb-n, világszerte több mint 2 millióan. Közel 200 országban és 40 ezer városban érhető el a szolgáltatás."
Hungary,2016-11-05,24.hu,https://24.hu/fn/gazdasag/2016/11/05/az-alberletarak-csokkeneset-hozhatja-magyarorszagon-az-airbnb-tiltasa/,Az albérletárak csökkenését hozhatja Magyarországon az Airbnb tiltása,"A Magyar Nemzet azután kereste meg a Duna House-t, hogy a Figyelő csütörtökön azt írta, két V. kerületi házban is olyan határozatot fogadtak el a lakók, amely meggátolja a lakások rövid távú, turisztikai célú hasznosítását.
Rutai Gábor, a Duna House vezető elemzője a Magyar Nemzetnek azt mondta, hogy ha elterjed az Airbnb tiltása, annak hosszú távú következménye lehet, hogy olcsóbbá válnak az albérletek. Ahhoz azonban több ezer lakásban kellene az Airbnb-t betiltani, hogy komoly hatása legyen az albérletárakra.
Hozzátette: a lakásárakat nem befolyásolná, ha elterjedne a tilalom, mivel a befektetők átállnának a hosszú távú kiadásra, vagyis a hagyományos bérleti konstrukcióra.
A Magyar Nemzet felidézte, hogy Amszterdam 2014-ben évi 60 napban maximalizálta a turisztikai célú lakáskiadás időtartamát, Izlandon ugyanez 90 napban van megszabva, és regisztrációhoz is kötik a tevékenységet. Berlinben május óta, New Yorkban pedig a nyártól tilos a rövid távú lakáskiadás, Barcelonában pedig csak önkormányzati engedéllyel lehet Airbnb-zni."
Hungary,2016-12-21,24.hu,https://24.hu/szorakozas/2016/12/21/az-ikea-arra-keri-az-embereket-ne-probaljanak-az-aruhazaikban-ejszakazni/,"Az Ikea arra kéri az embereket, ne próbáljanak az áruházaikban éjszakázni","Sokan megpróbálták utánozni azt a két belga tinit, akik arról töltöttek fel videót, hogy elbújtak egy Ikea-áruházban, és zárás után a kiállított ágyakon aludtak.					
Az Ikea arra figyelmeztette az embereket, hogy ne próbálkozzanak azzal, hogy zárás után az áruházakban éjszakáznak, mert ez törvénybe ütközhet. Az áruházlánc szóvivője azt mondta: ezt a kérdést komolyan veszik, és nem tudják garantálni az áruházakban alvók biztonságát.
Az elmúlt időszakban mintegy tíz ilyen incidens történt világszerte az Ikea-áruházakban. Augusztusban két tizenéves arról töltött fel videót a Youtube-ra, hogy az egyik belgiumi áruházban kiállított ruhásszekrényekben elrejtőztek, majd zárás után előjöttek, az ott lévő ágyakon aludtak, majd nyitás után elhagyták az áruházat anélkül, hogy lebuktak volna.
Legutóbb egy svédországi Ikeában két 14 éves lány próbálkozott hasonlóval, őket viszont elkapták. Mivel gyerekekről van szó, a hatóságoknak nem szóltak, de a szüleikkel elbeszélgettek.
Reméljük, hogy ez a trend abbamarad. Nem értjük, mi ebben a mókás
– mondta egy másik Ikea-szóvivő.
Két éve Ausztráliában maga az Ikea biztatta az embereket, hogy aludjanak az áruházaikban. Akkor az Airbnb-vel futott egy közös kampányuk, amelynek részeként a boltok is megjelentek a közösségi szállásmegosztó portálon. (The Guardian)"
Hungary,2016-11-30,24.hu,https://24.hu/fn/uzleti-tippek/2016/11/30/vilagszamitogepet-keszitettek-virtualis-cegek-kothetik-az-okosszerzodeseket/,Világra szóló újdonság: világszámítógéppel készülhetnek az okosszerződések,"Az elmúlt évek egyik legérdekesebb innovációja az okosszerződések megkötését lehetővé tevő „világszámítógép”, az Ethereum megalkotása volt. A találmányt korábban háromrészes cikksorozatban mutatta be a szerző, itt, itt és itt. A lényege, hogy a bitcoin technológiáját továbbfejlesztve olyan virtuális felületet hoz létre, amelyen egymással üzletelni kívánó szereplők szerződéseket köthetnek. A szerződések aztán automatikusan végrehajtódnak, utólagos trükközésre, manipulációra nincs lehetőség.
Az Airbnb és Uber mintájára
A mai napig nem világos, hogy mi lesz az Ethereum fő felhasználási területe. Az egyik lehetőség decentralizált applikációk (Dapp) fejlesztése. A jövőben például készülhetnek decentralizált szállás- vagy fuvarközvetítő alkalmazások az Airbnb és az Uber mintájára.
Előnyük lehet, hogy a szolgáltatást nyújtók és vásárlók között egy okosszerződés (digitális) aláírásával közvetlen jogviszony jön létre, így a közvetítő borsos díjazását meg lehet spórolni. A magánszférájuk miatt aggódóknak, akik féltik az adataikat a Facebook vagy a Google mindent vizslató szeme elől, azok számára megnyílt a lehetőség decentralizált chat vagy levelező applikáció megalkotására. Számos más érdekes és előreláthatóan hasznos Dapp kifejlesztésére is megvan a lehetőség.
Virtuális cégeket is lehetne alapítani
Az Ethereum másik potenciális felhasználási területe, hogy a segítségével a virtuális világban létező cégeket hozhatunk létre. Képzeljünk el például egy részvénytársaságot, amelynek nincsenek vezetői és menedzserei, hanem a cég működésének szabályai egy okosszerződésbe vannak kódolva. Az emberi döntéseket igénylő kérdésekben pedig az okosszerződés szabályai szerint lebonyolított szavazással hozhatnak határozatot közvetlenül a részvényesek.
A szavazás eredménye transzparens, mindenki által látható és auditálható, csalás kizárva. Az eldöntendő kérdések között lehet többek között, hogy a cég mit csináljon és kivel dolgozzon. A határozatot aztán az okosszerződés önműködően, vagyis autonóm módon végrehajtja. Egy ilyen szervezet tehát decentralizáltan és autonóm módon működik, az angol terminológia szerint ezért DAO-nak (decentralized autonomous organization) hívják. 
Két legyet egy csapásra
Miután márciusban elindult az Ethereum második, már biztonságosan működőnek titulált verziója, a figyelem a rendszer további fejlesztésének irányából egyre inkább a gyakorlati alkalmazás felé terelődött. A fejlesztő csapatból is kiváltak néhányan azzal a szándékkal, hogy az Ethereum felhasználásának folyamatát katalizálják. Az ötletük az volt, hogy első körben létrehoznak egy DAO-t, amit nem túl szellemes módon The DAO-ra kereszteltek el.
A decentralizált cég tőkéjét közösségi finanszírozás útján tervezték összegyűjteni, amit aztán a részvényesek által érdemesnek ítélt Ethereum alapú projektekbe akartak fektetni. Tulajdonképpen egy kockázati tőketársaságot képzeltek el, ami decentralizált applikációkat fejlesztő projektekbe fektet. Így két legyet üthetnek egy csapásra, megmutatják a világnak, hogyan működik egy DAO, miközben ennek a DAO-nak a célja profitorientált módon éppen Dapp-ok fejlesztése.
Pénz helyett “éter”
Májusban zajlott le a The DAO közösségi finanszírozása – természetesen egy okosszerződés segítségével lebonyolítva –, ami hatalmas sikert hozott. A tőkét az Ethereum saját pénzében, éterben gyűjtötték, amiből nagyjából 12 milliót, az összes akkor létező éter 15 százalékát szedték össze.
Ennek értéke aktuálisan 150 millió dollár volt, amivel elnyerték a világ addigi legnagyobb közösségi finanszírozásának címét. Cserébe The DAO tokeneket adtak, amik a cég részvényeit reprezentálták.
Fontos részletek
A cég működésének szabályait egy bonyolult okosszerződésbe foglalták az Ethereumban. Eszerint minden részvényes javasolhat projekteket, amit aztán a részvényesek megvitatnak, majd szavaznak róla. A kiválasztási procedúra minden részére előre meghatározott időtartam biztosított. A szavazás eredménye dönti el, hogy megvalósítják-e a projektet, illetve hogy kiket bíznak meg azzal. Azonban azok a részvényesek is kapnak védelmet, akik semmiféleképpen nem akarják bizonyos projektek kockázatát viselni, mert a megtérülésükkel kapcsolatban erős fenntartásaik vannak. 
Ők ebben az esetben kezdeményezhetik a cégből való kiválásukat (split). A kiválás folyamata során egy új, az eredeti The DAO-hoz hasonló cég alakul. Az új cégbe kerülnek a kiválni szándékozó részvényeseket illető, projektekre addig még nem lekötött éterek, továbbá az új cégbe fogják irányítani a korábban már lekötött projektek esetleges profitját arányosan. Természetesen a kiválás folyamata is előre pontosan rögzített az okosszerződésben, és több hétig is eltart. Ezt jegyezzük meg, mert később még fontos lesz.
Nagy lendülettel a Hold felé?
Júniusra tehát ott tartottunk, hogy az Ethereum megbízhatóan működött, és minden jel arra mutatott, hogy hamarosan értelmes alkalmazásokkal fog benépesülni. Ami a befektetések nyelvére lefordítva azt jelenti, hogy az éter árának újabb szintugrása egyre valószínűbbé vált. És valóban, az árfolyam egyre szorosabban tapadt rá a márciusban beállított 15 dolláros történelmi csúcsára, majd június 12-én erőteljesen kitört és indult meg nagy lendülettel a Hold felé.
Azonban mint ahogy a grafikonon is látható, néhány nap múlva valami történt. A The DAO bonyolult okosszerződésében valaki talált egy hibát, amit kihasználva jelentős mennyiségű  étert lopott ki a cégből. 
Maga az Ethereum végig jól működött, a hírre az éter árfolyama mégis összeomlott, két nap alatt a felére zuhant. A pánik nem volt alaptalan, hiszen az összes létező éter számottevő része a cég számláján volt, ha azt a támadó később a piacra dobja, akkor jelentős eladói nyomást tud indukálni.
Másrészt kínos, hogy nyomban az első komplikáltabb és ennyire a figyelem középpontjában levő okosszerződésben végül kritikus hibát találtak annak ellenére, hogy előzetesen több szakértő is alaposan átvizsgálta és rendben találta azt. Többek szerint ezzel az Ethereum gyakorlati használhatósága kérdőjeleződött meg.
Az események azonban csak ekkor kezdtek el igazán bonyolódni. Hogy pontosan mi történt, az a következő részből derül ki.
Szerző: Szabó Dávid, a Concorde Alapkezelő portfóliómenedzsere. Korábbi cikkeit itt olvashatja."
Hungary,2016-11-29,24.hu,https://24.hu/media/2016/11/29/felultek-a-magyarok-a-sharing-economy-vonatara/,Felültek a magyarok a sharing economy „vonatára”: az Uber az egyik legismertebb,"Magyarországon is egyre népszerűbb a megosztáson alapuló gazdaság, minden ötödik internethasználó részese mostanra a trendnek - derül ki az eNET novemberi online kérdőíves kutatásából, mely azt is megnézte, melyik sharing economy szolgáltatás a legnépszerűbb.					
Nyáron, kétéves működés után kénytelen volt kivonulni Magyarországról az Uber, ugyanakkor az általa hagyott piaci résbe azonnal benyomultak az új szolgáltatók, szolgáltatások. A másik nagy sharing economy szereplő, az Airbnb 2015-ben, a vendégéjszakák számát tekintve itthon megszerezte a szálláspiac ötödét a BDO adatai szerint. A közösségi gazdaság formáit ma már nem lehet figyelmen kívül hagyni – de hogyan viszonyulnak ehhez a magyarországi internetezők? Ezt vizsgálta az eNET piackutató cég egy online kutatással.
Így készült a kutatás
Az eNET 1061 fő, 18 évnél idősebb internetező bevonásával, 2016 novemberében végezte kutatását. A felmérés a Véleményem Van (Veva.hu) online kutatási közösség tagjainak körében készült. Az adatok nem, kor és régió alapján reprezentálják a 18 évnél idősebb hazai internetezők véleményét.
Sokan bizalmatlanok
A hazai felnőtt netezők egyharmada hallott már a megosztáson alapuló gazdaság (a sharing economy) fogalmáról, amelyet elsősorban a közös tulajdonláshoz, használathoz kötnek, de markánsan megjelenik a rendszer kölcsönösségen alapuló jellege, a megosztás, a bérlés-csere, illetve a költséghatékonyság dimenziója is.
A sharing economy-t pillanatnyilag visszafogott lelkesedés övezi az internetezők világában – állapítja meg a kutatás eredményeinek összefoglalója.
Bár a megosztáson alapuló gazdaság izgalmas, új lehetőségnek tartják, valamint olyasminek, ami jó mód környezetünk védelmére (46 százalék ért ezen állításokkal egyet), mégis nagy visszatartó erő a használatban a bizalom megléte vagy hiánya: közel hattized úgy nyilatkozott, hogy nem bízik meg annyira idegen emberekben, hogy a tulajdonát kölcsönadja. Csak a netezők harmada véli úgy, hogy nagyobb értékű, vagy kihasználatlan tulajdonainkat jó ötlet kölcsönadni, bérbeadni.
Oszkár, Rukkola, Miutcánk és a többiek
Hogyha sharing economy, akkor elsősorban autó- és szállásmegosztás. Mindkét terület folyamatosan és markánsan tematizálja a közvéleményt, elsősorban a két nagy szereplő, az Uber és az Airbnb térnyerése kapcsán. Nem csoda, hogy mind ismertségben, mind részvételben az autó- és szállásmegosztás tekinthető a közösségi gazdaság húzóágazatainak. Az internetezők, spontán módon, saját maguktól elsősorban az Ubert, az Airbnb-t, a Facebookot és az Oszkár Telekocsit nevezték meg mint olyan weboldalt vagy mobilapplikációt, ami a közösségi / megosztáson alapuló gazdasághoz társítható. 
A közösségi autózás a legismertebb
A közösségi autóhasználat az egyik legismertebb sharing economy forma: az internetes oldalon vagy applikáción keresztül szerveződő telekocsi lehetőségről tízből kilenc, a „közösségi taxiról” tízből nyolc internetező hallott már. A közösségi autóhasználat mellett a szállásmegosztás szolgáltatás mutat magas ismertséget, amennyiben tízből hat internetező tud ilyen lehetőségről.
Közösségi finanszírozásról saját bevallása szerint minden ötödik, a közösségi irodákról kicsit több mint minden tizedik internetező hallott már. Az egyes részterületek ismertsége tehát magas, ugyanakkor ezt az ismertséget pillanatnyilag még Magyarországon csak korlátozottan sikerült használatra váltani a területen működő cégeknek.
Egyre többen ismerik, de kevesen használják a magyar Oszkárt
Jó példa erre az Uber, ami kétéves hazai működése alatt megtízszerezte az ismertségét (79 százalékra), viszont a használóinak aránya egy számjegyű maradt (7 százalék) – való igaz, hogy meglehetősen korlátozott ideje volt arra, hogy résztvevőket verbuváljon magának, miközben mindössze a fővárosban volt elérhető. És, míg a hazai szálláspiacnak vendégéjszakák számát és forgalmat tekintve egyaránt markáns szereplője az Airbnb, addig egyelőre a hazai internetezők ritkán foglalnak szállást közösségi szállásmegosztó oldalakon keresztül: az Airbnb-t 4 százalék, riválisát, a Couchsurfing-et 1 százalék használta már.
 
Ezek a legismertebb sharing ecnomomy megoldások
Érdekes, hogy amíg a nemzetközi piac nagy szereplőit sokan ismerik, de viszonylag kevesen használják, addig a magyar piacnak van egy lassan, de folyamatosan építkező szereplője, ez pedig az Oszkár Telekocsi: a szolgáltatás ismertsége 2014-hez képest megduplázódott, a használók aránya pedig (az internethasználók körében) 5 százalékról 8 százalékra emelkedett, állapította meg az eNET kutatása.
A hazai sikertörténetek közé tartozik még a rukkola.hu és a miutcank.hu – ezeket az oldalakat az internetezők valamivel több mint tizede ismeri, és 2-2 százalék használja – az internetes cikkekben, bejegyzésekben vizsgálódva a Rukkola a negyedik leggyakrabban emlegetett szereplője nálunk a megosztott gazdaságnak. 
Egyre többen válnak részeseivé a közösségi megoldásoknak
A hazai internetezők 22 százaléka vesz részt a sharing economy különböző formáiban, elsősorban a közösségi autóhasználatban – de meg kell itt említeni a BUBI-t is, melyet a hazai internetezők 2 százaléka használt már, és további 14 százalék lehetségesnek tartja, hogy használni fogja. A tipikus sharing economy használó fiatal, fővárosi, magasan képzett, vagy még diák. Azzal együtt, hogy főként a fiatalok élnek ezekkel a lehetőségekkel, a szinglik, vagy partnerükkel együtt élők terepe. A résztvevők motivációiban elsősorban a jövedelemkiegészítés, a környezet megóvása és a másoknak nyújtott segítség dominálnak.
Tipikus sharing economy felhasználók
A sharing economy az általa felvetett szabályozási kérdések és hagyományos gazdasági versenytársak akár gépromboló megmozdulásai ellenére is folyamatosan terjeszkedik, és széles bázisra számíthat: az internetezők több mint fele hajlik arra, hogy használjon egy „közösségi taxi” szolgáltatást, és ennél is nagyobb az érdeklődés a telekocsi-lehetőség iránt, amit autósként minden második, utasként pedig háromból két internetező elképzelhetőnek tartana a maga számára. A szállásmegosztásban is szívesen részt vennének: tízből négy netező fogadna vendéget, adná kölcsön a lakását, házát internetes oldalon keresztül kölcsönösségi alapon vagy fizetség ellenében. Amikor pedig mi magunk keresünk szállást, realisták vagyunk: inkább olyan szállást választanánk, ahol nem él ott a tulajdonos/ kiadó is, illetve inkább fizetnénk érte, mintsem, hogy ingyen, szívességi alapon vegyük igénybe a lehetőséget.
Mindezek alapján elmondható, hogy a közösségi gazdaság már nemcsak a spájzban van, de ott toporog a nappalinkban és helyet akar foglalni a kocsinkban is.
Ha még érdekli a reklámpiac: cmsales.hu (x)"
Hungary,2016-11-27,24.hu,https://24.hu/elet-stilus/2016/11/27/felmondott-vilagga-ment-es-most-egy-vagyont-keres-vele/,"Felmondott, világgá ment és most egy vagyont keres vele","A 26 éves srác ott hagyott csapot-papot és belevágott élete kalandjába. Már egy rahedli pénzt keres rajta és a szerelem is rátalált.					
Ugye, nem is olyan egyszerű bemenni a munkahelyre hétfőnként egy-egy átmulatott hétvége után? Tudjuk, sokan legszívesebben ott hagynátok csapot-papot, és mindenféle kötelezettséget lerázva magatokról egy egzotikus szigeten folytatnátok tovább az életeteket ilyenkor. Csakhogy utazgatásból nem lehet megélni. Vagy mégis?
JACK MORRIS (@doyoutravel) által közzétett fénykép, 2016. Szept 1., 12:35 PDT
Egy 26 éves brit, manchesteri fickó, Jack Morris, öt évvel ezelőtt pontosan a fent vázolt módon vetett végett szőnyegtisztítói karrierjének. Vásárolt egy Bangkokba szóló repülőjegyet csak odaútra és azóta utazgat a világban. Pár hónapja ismerkedett meg a barátnőjével, Laurennel, azóta együtt járják a szebbnél szebb helyeket. E mellé ráadásul hatszámjegyű összeget tesznek zsebre csak azzal, hogy blogot vezetnek a kalandjaikról.
Jack a Daily Mailnek nyilatkozva elmondta, hogy napi kilenc órát dolgozott heti ötször, amikor úgy döntött, elege van ebből az életmódból. Vett egy fényképezőgépet és felállította a Doyoutravel nevű blogot, majd Instagram-oldalt. Egy-egy fotójára jelenleg több tízezer reakció érkezik. A bejegyzéseknek immár Lauren is állandó főszereplője. Jelenleg olyan márkákkal dolgoznak együtt, mint a Disney, az AirBnb vagy az Air New Zealand. A pár az elmúlt 9 hónapban ezzel 700 ezer fontot, azaz több mint 250 millió forintot keresett.
JACK MORRIS (@doyoutravel) által közzétett fénykép, 2016. Nov 25., 15:42 PST
Mielőtt szaladnál felmondani a főnöködhöz figyelmeztetünk. Jacknek az első két évben meg kellett küzdenie minden egyes falatért utazgatásai közben. Bár lehet, jobb egy pálmafás tengerparton szegényen fetrengeni, mint egy szürke irodában gürizni. Mit gondoltok?"
Hungary,2016-11-24,24.hu,https://24.hu/fn/gazdasag/2016/11/24/a-kulfoldiek-egyre-tobb-lakast-vesznek-magyarorszagon/,A külföldiek egyre több lakást vesznek Magyarországon,"A külföldi vásárlók lépést tartanak a magyar lakáspiac növekedésével, 2013 és 2015 között az évi 89-134 ezer adásvétel 6-7 százalékát adták. Ráadásul a szóban forgó időszakban többet vásároltak, mint amennyi eladtak, így a kezükben lévő lakásállomány az elmúlt 3 évben több mint 7 ezer ingatlannal nőtt – derül ki az ingatlan.com friss elemzéséből. A külföldiek Budapesten magas presztízsű ingatlanokat keresik, de a határmenti településeken és a nyaralóövezetekben is aktívak.
A magyar lakóingatlanpiac jelentős növekedést ért el az elmúlt években. Az adásvételek száma 2013-ban csak 89 ezernél járt, egy évvel később 114 ezernél, 2015-ben pedig már 134 ezernél tartott a piac, ami 28, illetve 17,5 százalékos éves növekedést jelentett. A lakáspiac élénkülésével a részben befektetési céllal vásárló külföldiek aránya valamennyire csökkent a lakáspiacon, de az általuk támasztott kereslet stabilnak mondható – derül ki az elemzésből.
Több célpontjuk is van
Európai uniós vagy egyéb állampolgársággal rendelkező külföldiek 2013-ban 6452 ingatlant vettek Magyarországon, 2014-ben már 7650-et, 2015-ben pedig 8330-at, tehát az adásvételek 6-7 százalékát adták ezekben az években. A vásárlások mellett egy részük az eladói oldalon is megjelent, 2013 és 2015 között 15 ezer magyarországi ingatlantól váltak meg.
A portál vezető gazdasági szakértője, Balogh László a külföldiek szerepéről azt mondta, hogy az adatok alapján jóval több lakást vettek, mint amennyit eladtak. Ennek eredményeként több mint 7 ezer ingatlannal nőtt a külföldiek kezében lévő állomány. A szakember hozzátette, hogy az elmúlt 3 évben a 2015-ös árrobbanás évében vásárolták a legtöbb ingatlant a külföldiek.  Ezzel egybevágnak a portál külföldiek érdeklődését bemutató adatai, 2015-ben több mint 220 ezer külföldi látogatója volt az ingatlan.com angol és német nyelvű oldalainak, ami csúcsot jelent.
Ők vásároltak leggyakrabban magyar ingatlant
Tavaly egyébként leggyakrabban német, szlovák és román állampolgárok vásároltak magyarországi ingatlant. Az elemzés szerint a szlovák és román állampolgárok a határmenti településeken, a németek a nyaralóövezetekben is vásároltak ingatlanokat, de Budapest is a célpontok között szerepelt. 
Angol nyelvű oldalainkon elsősorban az eladó és kiadó fővárosi lakóingatlanokat, azon belül is a magasabb presztízsű budai ingatlanokat keresték, de jelentős a belvárosi lakások iránti érdeklődés is. A német nyelvű oldalakon a budapesti lakások mellett a dunántúli – Vas és Győr-Moson-Sopron megyei lakásokat és házakat keresik, és sokan érdeklődnek Balaton-parti és a Tisza-tó mellett ingatlanok iránt – mondta a szakértő.
Mit adtak még a lakáspiacnak a külföldiek?
Lakásvásárlásaikon kívül a külföldiek pusztán a jelenlétükkel is hatással vannak a hazai ingatlanárakra. A turistáknak rövid távra kiadott lakáshotelek népszerűsége magasan tartja a lakásárakat főváros belső kerületeiben. Az ENSZ turisztikai szervezetének (UNWTO) szerint ugyanis az év első kilenc hónapjában az európai célpontokat 2 százalékkal több turista kereste fel, de voltak kiemelkedő országok. Két számjegyű növekedést ért el például Magyarország, ráadásul a szervezet szerint a jövőben is a kelet-közép-európai régióban nagyobb lehet a növekedés, mint az európai átlag.
A lakáshotelekkel a portál számításai szerint akár nettó 3-7 százalékos hozamot ki lehet termelni, ami a magyar és a nemzetközi piacon is kedvezőnek számít. Mindemellett ott van a hosszú távú kiadással megszerezhető 2-6 százalékos hozam. Balogh László szerint ez a hozamkilátás magyarázatot ad arra például, hogy miért kerül 800 ezer forintba egy négyzetméternyi használt lakás az V. kerületben.
A szakértő úgy látja, hogy ameddig a Magyarországra látogató turisták száma növekszik, és a rövid távú lakáskiadás lehetősége fennáll, addig a Budapest belső kerületeiben lévő lakások népszerűek maradhatnak a hazai befektetők körében is. Ezt alátámasztják a keresletre vonatkozó adataik is: az idén októberben 11 százalékkal többen érdeklődtek a budapesti lakások iránt, mint egy évvel korábban, de ezt meghaladó mértékű volt az érdeklődés a belső kerületekben lévő lakások esetében. Az V. kerületi lakások iránti érdeklődés 15 százalékkal nőtt, a VI. és VII. kerületi ingatlanok esetében 58 és 39 százalékos volt az emelkedés.
Megjegyzés: Az elemzésben szereplő számok az ingatlan.com saját adatain és a Nemzeti Adó- és Vámhivatal statisztikáin alapulnak.
A portál nemrégiben kiszámolta azt is, hogy mennyivel drágította a magyar lakáspiacot az Airbnb térhódítása."
Hungary,2016-11-17,24.hu,https://24.hu/kozelet/2016/11/17/lazar-lezartak-a-kotelezettsegszegesi-eljarast-a-paksi-eromu-hitele-miatt/,Lázár: Vasút épül Ferihegy és a belváros között,"A járatok húsz percenként indulnak majd, a menetidő is körülbelül ugyanennyi idő lesz. A kormány változtatna a KRESZ-en, Orbán nem beszélt még Trumppal. Lázárnak meg nincs ujjlenyomata. Ez történt a 70. kormányinfó.					
A Kormányinfót itt tudja élőben nézni. 
Paks II
Az Európai Bizottság arról értesítette a magyar kormányt, hogy lezárták a kötelezettségszegési eljárást a Paksi Atomerőmű felújításával kapcsolatban, mondta Lázár János a hetvenedik Kormányinfon.
Lázár szerint ez azt jelenti, hogy az EB nem vitatja Magyarország jogát arra, hogy hitelszerződést kössön Oroszországgal. Szerinte Jávor Benedek ezzel hatalmasat vesztett, érdemes lenne megfontolnia, hogy van-e értelme szerepelni az Európai Parlamenti porondon, mert az ész nem elég,
tisztesség és becsület is kell a politizáláshoz. 
Lázár szerint reális az esélye, hogy 2017-18-ban megkezdődik a Paksi Atomerőmű bővítésének építése is.
Adócsökkentés, minimálbér-emelés
A minimálbér kérdése fontos lesz a következő órákban, napokban. A Fidesz a minimálbér-emelés kormánya, a miniszterelnöknek az az elvárása a gazdasági miniszterrel szemben, hogy menjen falig vagy azon túl is
– mondta a miniszterelnökséget vezető miniszter.
A pedagógusok jövőre 36 milliárd forintnyi béremelést kapnak.
Mint mondta, Orbán Viktor nagyon fontos adócsökkentést jelentett be, egy számjegyű társasági nyereségadó lesz, ami kilenc százalékot jelent.
Tegnap Orbán találkozót kért a Nyugdíjasok Tanácsától, a nyugdíjasok észrevételeit a kormány mérlegeli. Tájékoztatta az időseket a gazdasági helyzetről.
Az internethasználat áfáját szeretnék öt százalékra csökkenteni. 
Ma Európában nem lehet ennyi, ezért az Európai Bizottsághoz fordulnak. Korábban 27 százalékról 18-ra csökkentették.
Fotó: MTI
Digitalizáció
Magyarország szeretne a Visegrádi Négyekben zászlóvivő lenni a digitalizáció kérdésében. Az EU-s pénzek lehívásában már azok vagyunk.
Hazánk lezártnak tekinti azt az időszakot, amikor a gazdaság legerősebb pillére az olcsó munkaerő volt. Fontos találnunk olyan témákat, amely esélyt adhat a magyar és regionális gazdaság számára. A következő két év kormányzásában a digitális ipar kérdése kiemelt szerepet és feladatot kap majd 
– jelentette be Lázár.
Autóügy
A kormány kerekasztal-tárgyalást indít az autózás ügyében. Azt vizsgálják, milyen feltételek mellett lehet autót üzembe helyezni, üzemeltetni. 50 pontos kezdeményezéssel élt a Magyar Autóklub.
40 éve nem alkottunk új KRESZ-t, ideje változtatni. Ennek előkészítése két-három évet is igénybe vehet.
Lázár elárult egy titkot is a kormányülésről, ami nagy vitát váltott ki:
Magyarországon egy 1600 köbcentis Skoda beüzemeltetése 266 ezer forint. Ehhez képest ugyanez a lengyeleknél 144 ezer forint, a szlovákoknál 120 ezer forint, Csehországban nincs 100 ezer forint.
Ma Magyarországon szándékosan meg vannak terhelve az autósok, aránytalanul nagy a nyomás rajtuk.
Kormányablak
A kormány áttekintette a kormányablak-programot is. 197 járásban 260 kormányablakkal intézzük az ügyfelek ügyeit. A cél, hogy a kormányablaknak egyablakos ügyintézés legyen.
Megkezdődik a különböző ellátórendszereknek az összefésülése, abban az értelemben, hogy ügyfélszolgálatot és ügyintézést biztosít az ablak.
A kormányablak-építési program 2017 februárjában ér véget Szigetszentmiklóson, Orbán Viktor adja majd át.
Fotó: MTI
Ferihegyi vasút
A budapesti Liszt Ferenc Repülőteret összekötik egy kötött pályás vasúttal. 29 kilométeres vasúti pálya épül a belvárostól a légikikötőhöz.
100 milliárd forintos beruházással elérhetjük, hogy közvetlen gyorsvasút kösse össze a Nyugati Pályaudvart a ferihegyi reptérrel.
 A járatok húsz percenként indulnak majd, a menetidő is körülbelül ugyanennyi idő lesz.
– döntött a kormány.
Nem Lázár Pharaon
A titkosszolgálatok tudták, hogy Magyarországon van Pharaon professzor, de nem jelentett nemzetbiztonsági kockázatot. Amikor vízumot igényelt, az a schengeni rendszerben megjelent.
Az amerikaiak nem tiltakoztak, pedig bármikor jelezhették volna, hogy ezt az embert el kell fogniuk. Ilyen jelzés nem érkezett, a vízum kiadásában nem történt szabálysértés.
A tartózkodási engedély kiadásakor is szabályosan járt el az érintett magyar hatóság. 
Kiderült az is, hogy Lázárnak nincs ujjlenyomata, ezért évente meg kell újítania az útlevelét. De nem ő Pharaon.
Fotó: MTI
Kötelező kvóta
Az elbukott alkotmánymódosítás kapcsán elmondta, pártpolitikai ügyekkel nem foglalkoznak, mert idejük és energiájuk sincs rá. Most Brüsszelben kell megvívniuk a csatát.
Nem látnak rá reális esélyt, hogy meglegyen a kétharmados többség.
Ez a hajó elment, ez a magyar politika ma.
És még
Lázár János megüzente a házszabályt megsértő 444.hu szerkesztőségének, hogy nagyon szívesen tart nekik külön kormányinfót akár most, akár később, ha már most nem engedték be őket.
1400 fővel emelik a honvédség létszámát.
A kormány december 6-án és 7-én kihelyezett kormányülést tart, aminek az a célja, hogy áttekintsék a feladatokat a 2018-as választásokig. Ez részben a választási megmérettetésre való felkészülésnek is részét képezi.
Orbán nem beszélt még az amerikai elnökválasztáson győztes Trumppal, de Lázár nem is tudja, összejön-e és van-e egyáltalán jelentősége.
Amíg az ORFK vizsgálata nem zárul le a bőnyi rendőrgyilkosság ügyében, addig Lázár nem árul el semmit.
A Transparency International Magyarország tanulmánya szerint a lakosság véleménye szerint Magyarországon a korrupció egyre súlyosabb probléma. Lázár szerint a kormány zéró toleranciát hirdetett a korrupció ellen.
Lázár a kormány azon tagjai közé tartozik, aki Soros György tevékenységét veszélyesnek tartja és tanácsolja a megfigyelését.
Trump falat ígért a mexikói határra. A miniszterelnökséget vezető miniszter úgy fogalmazott, nekünk elég a kerítés, főleg, ha nem jön senki.
Nem szabályozza a kormány az Airbnb-t, mert nem avatkoznak be ingatlanpiaci döntésekbe."
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2016-11-15,24.hu,https://24.hu/belfold/2016/11/15/hideg-de-napos-idovel-folytatodik-a-het-reggeli-pakk/,"Hideg, de napos idővel folytatódik a hét – keddi Reggeli pakk","2016. november 15.
Ha lemaradtál a tegnap estéről: 
Hatalmasat kaszál az állam az Airbnb-n, bolondok lennének megszüntetni. Az Airbnb Magyarországon is megállíthatatlan, vendégforgalma hatszorosára nőtt az utóbbi években, szemben a szállodai kereslet 40 százalékos emelkedésével. Ez brutális szám, a foglalások 20 százaléka most már ezekre a szálláshelyekre érkezik.
Íme a TV2 történetének legalja tíz másodpercben, így vágták ki Vona Gábor mondatának második felét, és lett a tagadásból beismerés.
Friss hírek: 
Putyin felhívta Trumpot. Az orosz elnök egyenjogúságon, kölcsönös tiszteleten, és az egymás belügyeibe való be nem avatkozáson alapuló partnerséget ajánlott.
Feljelentés-kiegészítést rendelt el a Nemzeti Nyomozó Iroda a szocialista Havas Szófia ügyében, akit azután jelentett fel a Jobbik és az Ifjúsági Kereszténydemokrata Szövetség, hogy az orosz állami tévében fasisztának titulálta az 1956-os forradalmárokat.
Szemfáradtságot, hát-, nyak- és fejfájást, fokozott idegrendszeri terhelést, látásromlást okozhat a digitális eszközök, köztük az okostelefonok, tabletek, laptopok túlzott használata a Magyar Nemzetnek nyilatkozó szakemberek szerint, akik úgy látják, 21. századi népbetegségről van szó.
Mai időjárás:
Változóan felhős időre számíthatunk.
Mérsékelt marad a légmozgás.
2 és 6 fok között alakul a legmagasabb nappali hőmérséklet.
Névnapok:
Albert
Lipót
Deviza középárfolyam:
EUR 309,33
USD 287,56
CHF 288,95
GBP 358,87
+1:
Ilyen lesz egy városlakó élete 20 év múlva:"
Hungary,2016-08-26,24.hu,https://24.hu/kulfold/2016/08/26/airbnb-felhasznalok-segitenek-a-foldrenges-miatt-otthonukat-vesztett-embereken/,Airbnb-felhasználók segítenek a földrengés miatt otthonukat vesztett embereken,"A közösségi szállásmegosztó is kiveszi a részét a segítségnyújtásból.					
Több mint háromszázan jelezték az Airbnb szállásmegosztó oldal felhasználói közül, hogy ingyenesen fogadják azokat, akiknek otthonát az olaszországi földrengés, a louisianai árvizek vagy a kaliforniai erdőtüzek lakhatatlanná tették.
Az Airbnb 2013 óta fogad hasonló felajánlásokat, noha a szállásadók már 2012-ben megszervezték önkéntes felajánlásukat a Sandy hurrikán pusztítása miatt fedél nélkül maradtaknak. Azóta hivatalossá tették ezt a lehetőséget – katasztrófahelyzet esetén az érintett térségben üzenetet kapnak a szállásadók, amely arra bátorítja őket, hogy csatlakozzanak a segítségnyújtáshoz.
A szállásmegosztó portálnak hivatalos megállapodása van az ausztráliai Victoria állammal is arról, hogy a gyakori bozóttüzek alkalmával segíti az oltásban és mentésben résztvevők elszállásolását, a felhasználói felajánlások koordinálásával. (Quartz)"
Hungary,2016-11-14,24.hu,https://24.hu/belfold/2016/11/14/paras-hideg-lesz-a-levego-hetfon-reggeli-pakk/,"Párás, hideg lesz a levegő hétfőn – Reggeli pakk","2016. november 14.
Ha lemaradtál a tegnap estéről: 
Vb-selejtező 4. forduló: a magyar labdarúgó-válogatott vasárnap este 4-0-ra nyert Andorra ellen.
Legalább két halottja van annak a földrengésnek, amely helyi idő szerint hétfőre virradó éjszaka rázta meg Új-Zélandot – közölte John Key új-zélandi miniszterelnök.
Hárommillió bevándorlót azonnal deportál Trump. Donald Trump megválasztása óta először adott televíziós interjút. A CBS News 60 minutes című műsorában úgy fogalmazott, ragaszkodik bevándorlásellenes politikájához és továbbra is falat akar építeni a mexikói határra.
Friss hírek: 
Bukhatják a kafetériát az iskolai dolgozók. Az államosítás miatt elveszíthetik a béren kívüli juttatásokat azok az önkormányzati dolgozók, akik a jövőben a Klik munkavállalói lesznek.
Magyar Szállodák Szövetsége szerint ugyanolyan bejelentési kötelezettséget kellene előírni az Airbnb keretében lakásukat kiadóknak, mint a szállodáknak – nyilatkozott a Magyar Nemzet hétfői számában a szervezet elnöke.
Dánia minden évben fertőzött malacok ezreit exportálja, és a tenyésztők egyelőre semmit sem tesznek a járvány megakadályozására, írja hétfői számában a Magyar Idők.
Ezekre figyelj, ha elindulsz otthonról:
Budapest
Traffipax:
8:00-13:00 IV., Tél utca
8:30-10:30 VI., Bajcsy Zsilinszky út
8:30-11:00 XI., Szerémi út
9:00-10:00 IX., Ecseri út
9:00-10:30 XVII., Ferihegyi út
9:00-12:00 XIV., Ajtósi Dürer sor
9:00-13:00 XXI., Csepeli utca
Közúti információk:
A XXIII., Köves úton útszűkületre kell számítani a Szentlőrinci úti torkolat előtt közműépítés miatt.
A II., Törökvész úton kifelé a Ferenchegyi út előtt útszűkületen kell áthajtani vízvezeték-építés miatt.
Mai időjárás:
Többnyire felhős lesz az ég.
A Dunától keletre hószállingózás is előfordulhat.
Az északkeleti szél megélénkül.
1 és 6 fok között alakul a csúcshőmérséklet.
Névnap:
Aliz
Deviza középárfolyam:
EUR 309,04
USD 284,33
CHF 288,19
GBP 359,88
+1:
Éveken át növekszik a testünkön, majd hónapok alatt végez velünk:"
Hungary,2016-09-19,24.hu,https://24.hu/elet-stilus/2016/09/19/otthont-keresek-x/,Otthont keresek! (X),"Online örökbefogadási kampány indult az Illatos úton élő kutyák számára: Dolly, Pupi, Bandita és a többiek három Airbnb lakás hirdetéseit foglalták el, és alig várják, hogy valódi otthonra találjanak. Az örökbefogadók ráadásul most meg is kaphatják a meseszép lakások bármelyikét három napra, hogy ott jobban megismerhessék egymást újdonsült kedvencükkel.
Az „Otthont keresek” akció célja, hogy az örökbefogadást a közbeszéd tárgyává tegye: kutyát hazavinni most egyszerű, ingyenes és segítséget is kapunk hozzá. Az örökbefogadóknak ráadásul egy kis plusszal is kedveskednek: aki hazaviszi az Illatos úti kutyák bármelyikét, három napra kiveheti a három Airbnb-n szereplő lakás egyikét 2700 Ft/éj áron. Ez az Airbnb által engedélyezett legalacsonyabb ár.
A lakások profiljain – itt, itt és itt – az árva kutyák elfoglalták a nappalit, a konyhát és még a fürdőszobát is – így várják, hogy elhagyhassák az Illatos utat újdonsült gazdijukkal.
A Fővárosi Önkormányzati Rendészeti Igazgatóság Állategészségügyi Szolgálata (Illatos út) folyamatos helyhiánnyal küzd: az összesen 94 férőhelyen sokszor 120-130 kutya és macska él. Ezért indult most az Erste Bank támogatásával ez a különleges örökbefogadási kampány. Nem győzik hangsúlyozni: aki innen fogad örökbe állatot, két életet is megment. Azét, akit hazavisz és azét is, aki a helyére érkezik és esélyt kap egy új otthonra.
Az „Otthont keresek” akcióról bővebb információk a Facebookon: bit.ly/otthont_keresek
Mentés
Mentés"
Hungary,2016-10-24,24.hu,https://24.hu/tech/2016/10/24/ettol-nyiffant-ki-a-fel-internet-penteken/,Ettől nyiffant ki a fél internet pénteken,"Nem a szolgálatók hasaltak el, nem is a kormány, vagy a gyíklények álltak az internet megzuhanása mögött: egyetlen céget támadtak, ami mégis ilyen hatással járt. Megmutatjuk leegyszerűsítve, hogyan csinálták.					
Ahogy mi is megírtuk, pénteken egy kis időre leállt a fél internet. Bár a magyar weboldalak nagy részét szerencsére elkerülte az esemény, világszerte fontos szolgáltatásokban tapasztalhattak szünetet, hibát a felhasználók a Spotifytól a Pinteresten, Twitteren, Redditen és Airbnb-n át olyan kritikus weboldalakig, mint a PayPal.
Ha az internet szinonimájaként még mindig közkeletű lenne az itthon bevezetett “információs szupersztráda” kifejezés, akkor azt is mondhatnánk, hogy ezen a sztrádán bizony olyan dugó alakult ki, hogy sok irányba még egy sávon se járt a forgalom. Az ilyesmihez egy valódi autópályán valami durva időjárási esemény, vagy egy tömegkarambol szükséges, itt azonban elég volt egyetlen autó kerekét kidurrantani.
Zombik akcióban
Mert szándékos támadás áll az eset mögött, ebben minden szakértő egyetért, amit úgynevezett DDoS támadás formájában hajtottak végre. A DDoS (Distributed Denial of Service) magyar fordítása elosztott túlterheléses (vagy szolgáltatásmegtagdással járó) támadás. A lényege az, hogy szolgáltatások gyenge pontját vagy pontjait támadják folyamatosan, gyakorlatilag túlterhelik a szoftvert, a rendszert, vagy akár az azt futtató gépeket, és ezért az adott szolgáltatás nem tudja ellátni addigi munkáját a folyamatosan érkező megannyi “feladat” miatt.
Az ilyen támadás alapja a “sima” DoS (Denial of Service), ilyenkor általában egy gép támad egy másikat. A DDoS lényege épp az, hogy ilyenkor a hackerek minden lehetséges erőforrást bevetnek az adott szolgáltatás túlterhelésére, ezért egy csomó különböző gépről és címről támadnak. Sokszor olyan  módszereket is bevetnek, hogy mit sem sejtő felhasználók sokaságát fertőzik meg egy olyan vírussal, amitől a számítógépek csendben zombihadsereggé válnak, és tulajdonosuk figyelmét fel sem keltve szintén beszállnak a támadásba, feladatokat küldve a megcélzott szolgáltatásnak.
Az Egyesült Államok Belbiztonsági Minisztériuma szerint a mostani támadásban ráadásul már nem is csak számítógépekből csináltak ilyen zombit a támadók, de az internetre kötött okostévék, routerek, nyomtatók és IoT eszközök is a még ismeretlen támadók szolgálatába álltak. 
Egy mindenkiért, mindenki egy ellen
Ahogy a bevezetőben is említettük, a zombihadsereg nem vaktában lövöldözött, hanem egyetlenegy szolgáltatást támadott, ez pedig az egyik legnagyobb DNS-szolgáltató, a Dyn DNS volt. A betűszó ebben az esetben nem az emberi örökítőanyag rövidítése, hanem a Domain Name Systemé, ami nagyon leegyszerűsítve az a módszer, amivel egy internetes oldal vagy szolgáltatás “nevet kap” és láthatóvá válik a világ számára. Úgy például elég körülményes lenne internetezni, ha a böngészőbe a 192.0.32.10 kódsort írnánk be, és ezt kéne megjegyeznünk is minden egyes oldallal kapcsolatban, ehelyett egy DNS szolgáltató ezeket az IP címeket nevekhez társítja, így lesz az előző számsorból www.example.com.
A Dyn DNS az egyik legnagyobb amerikai DNS-szolgáltató, tehát ha egy hozzájuk tartozó weboldal vagy szolgáltatás nevét beírja valaki a böngészőbe (vagy egy kliensprogram hivatkozik rá, például a Spotify), akkor a Dyn DNS igazítja útba a név alapján a böngészőt vagy klienst a megfelelő IP cím felé. Ha pedig ez az irányítás nem működik, akkor bizony borul az internet összes olyan szeglete, amihez ők szolgáltatják az információkat.
De miért jó ez bárkinek is?
Alapvetően még nem tudni, hogy a mostani akcióért kik voltak a felelősök és mit akartak elérni. Az ilyen támadásoknak sokszor nem az a lényege, mint mondjuk egy emberrablásnak, amikor váltságdíjat, vagy valamilyen válaszlépést követelnek a bűnözők. A mostani támadás tulajdonképpen irányulhatott akármelyik olyan szolgáltatás ellen, amelyik a Dyn DNS-hez köthető. Lehet, hogy egy bank volt, amelyiknek elérhetetlenné akarták tenni a netbankját, vagy egy webes szolgáltató akiket le akartak járatni azért, hogy működésképtelenné teszik. Akár egy brókercég is felbérelhetett hackereket, hogy egy tőzsdei szolgáltatás egy időre ne működjön.
Aztán persze ott a legnagyobb paranoia, hogy esetleg egy másik ország állt a háttérben, amely meg akarta bénítani az amerikai katonai vagy hírszerzési hálózatok működését. Millió lehetőség van egyelőre, és a hírek szerint nem csak az amerikai belbiztonsági minisztérium, de az FBI is nyomoz az ügyben."
Hungary,2016-08-04,24.hu,https://24.hu/belfold/2016/08/04/sok-airbnb-zonek-lehet-tartozasa-a-nav-fele/,Sok airbnb-zőnek lehet tartózása a NAV felé,"A Nemzeti Adó- és Vámhivatal megkezdte a közösségi szálláshelymegosztó-portálok adatainak elemzését, derül ki a Nemzetgazdasági Minisztérium közleményéből. A májusi adatok alapján több mint ezer bérbeadónak érdemes rendeznie az államkassza felé az ingatlankiadásból származó jövedelme utáni elszámolást. Az Airbnbt a közlemény nem nevezte meg.
Egyetlen közösségi szálláshelymegosztó-portál adatainak szisztematikus elemzéséből kiderült, hogy
májusban 441 településen 5206 bérbeadó 8299 ingatlant kínált.
Tételes átalányadózásra 3925-en jogosultak. Voltak olyan magánszemélyek is, akik több mint 20 ingatlant hasznosítottak. Esetükben az előzetesen becsült bevétel mintegy havi 50 millió Ft.
 A szálláshelymegosztó-portálokon kínált ingatlanok kiadása nem bérbeadásnak, hanem szálláshely-szolgáltatásnak minősül, ezért adószám kiváltása, illetve a tevékenység végzéséhez a jegyző engedélye mindenképp szükséges."
Hungary,2016-10-07,24.hu,https://24.hu/elet-stilus/2016/10/07/ezreket-sporolunk-ha-az-alberletet-valasztjuk-a-lakashitel-helyett/,"Tízezret spórolunk csak, ha az albérletet választjuk a lakáshitel helyett","""Az albérletre fizetett összeg kidobott pénz"" - halljuk sokszor, a növekvő bérleti díjak miatt viszont ezen már azok is elgondolkodnak, akik egyébként legyinteni szoktak. ""Úgysincs más választásom"" - mondják, pedig több is akad: most annak jártunk utána, hogy (a pénzügyi vetülete mellett) milyen előnyei és hátrányai vannak annak, ha valaki albérlőként lakik évekig, illetve annak, ha a a lakáshitel felvétele mellett dönt.					
Tanulni a hibákból
Albérletben lakni több dolog miatt is jó. Egyrészt úgy ismerhetjük meg az adott környéket és a városrészt, hogy nem kötjük oda magunkat egy 10-15 éves szerződéssel, másrészt ugyanilyen könnyen állhatunk fel (általában egyhónapos felmondási időt kötnek ki a bérleti szerződésekben), ha valami nem úgy alakul, mint amire számítottunk.
Néhány albérletben eltöltött év után sokkal tapasztaltabb lesz az ember: lehet, hogy a fehér fuga jól mutat a Pinterestes fürdőszobákban, viszont azon látszik meg leginkább a vízkő és a penész. Ugyanilyen csábító lehet egy világos, egybefüggő fal a konyhában – egészen az első hússütésig, amelynek nyomai (csempe hiányában) a következő festésig kísértenek majd. Gondot okozhat még a túl kevés konnektor, amiket elosztók hadával kell majd kompenzálni és az is, ha megszokásból padlószőnyegeztetjük a lakást és el sem gondolkodunk egy szépen kinéző parkettán.
Ha szerencsénk van és szabad kezet kapunk, egy festéssel vagy kiegészítőkkel és bútorokkal a saját stílusunkra alakíthatjuk a lakást. A kísérletezések során az ízlésünk is egyre inkább jellegzetes lesz, amikor pedig elérkezik a lakásvásárlás ideje, már tudjuk, hogy milyen az a környezet, amiben jól érezzük magunkat és hogy fest az, amitől falra mászunk.
Forrás: Thinkstock
Előfordulhat viszont, hogy a tulajdonos még úgy sem engedi átalakítani a lakást, hogy azt mi magunk állnánk, azonban amikor egy olyan tétel érkezik, amiről eleinte nem volt szó (például új csatornákat szerel fel a társasház és mindenkinek bele kell szállnia, vagy éves elszámoló számla jön úgy, hogy csak két hónapja lakunk ott), azt kérdés nélkül velünk fizettetné meg. Ráadásul azt is kétszer végig kell gondolni, ha lecserélnénk a nagyis bútorokat: saját szekrénnyel, komóddal és ággyal a költözés is sokkal macerásabb és leszűkíti a potenciális jövőbeni lakásokat is.
Hiába vagyunk egyébként fizetőképesek, akár rövid határidőn belül (1-2 hónap, előzetes megállapodástól függ) “kirakhat” minket, szerződésújításkor pedig – főleg a növekvő kereslet és az egyre szűkülő kínálat miatt – olyan magasra emelheti a bérleti díjat, hogy az már vagy nem fér bele nekünk, vagy nem éri meg. Sokszor az is hiú ábránd, hogy majd az albérleti évek alatt könnyedén félreteszünk az önerőre: a bérleti díjak ugyanis sokszor magasabbak, mint egy átlagos hitel törlesztőrészlete. 
Apropó önerő: első albérletbe költözni sem olcsó mulatság, hiszen az általában előre elkért kéthavi kaució és egyhavi bérleti díj együtt akár a félmillió forintot is elérheti.
A lakáshitel sem köt röghöz
Saját lakásban élni annyival mindenképpen könnyebb, hogy úgy alakítjuk át, ahogy csak szeretnénk – igaz, az építésügyi szabályokat itt is figyelembe kell venni, hiszen a szomszéd sem örülne, ha meglepnénk egy új átjáróval az ő nappalija és a sajátunk között. Egyre többször futhatunk bele olyan hirdetésekbe, amelyek bizonyos okokból kikötik, hogy kisállattal és kisgyerekkel nem lehet beköltözni az adott lakásba – a saját lakásnál ez sem gond.
Bár egy esetleges külföldi munkalehetőség és egy ezzel járó költözés sokkal nagyobb és bonyolultabb szervezést igényel lakáshitel-szerződéssel a zsebünkben, mintha albérletben laknánk, a jó hír az, hogy feltehetjük a lakást Airbnb-re vagy kiadhatjuk ismerősöknek, így végül “nullán leszünk”. Ha kétszobás lakást veszünk és az élethelyzetünkbe belefér, úgy is kiadhatjuk az egyik hálót, hogy mi magunk közben a másikban lakunk – a privátszféra megosztásáért cserébe a törlesztő felét kell csak fizetnünk. Szintén fejtörést okozhat, ha a lakás bajai csak 2-3 évnyi ottélés után derülnek ki és az is, ha a környékben vagy a városrészben kell csalódnunk.
Mennyi az annyi?
Arra gondoltunk, számszerűen is összehasonlítjuk a két helyzetet. Mivel 12,5 millió forintért már ki lehet fogni elfogadható kislakásokat Budapesten, így ezzel az értékkel számoltunk, amihez 10 millió forint hitelt veszünk fel. A BankRáció oldala szerint, ha ezt az OTP-nél tesszük (Otthonteremtő lakáshitel) és 12 évre, akkor 4,49 százalékos THM-mel havonta 87.800 forintot kell majd fizetnünk az első évben, összesen pedig 12.770.000-et kell visszatörlesztenünk. Ehhez hozzá kell számolni a 2,5 millió forintot, amit önerőként fizettünk be – így 15.270.000 forintnál áll meg a végösszeg.
Egy hasonló lakás bérleti díja legjobb esetben 90-100 ezer forint környékén mozog (a példánkban legyen 95) és azt feltételezve, hogy évente csak 5 százalékot emel a tulajdonos, az első évben 1.140.000, a másodikban 1.197.000, az utolsóban pedig 1.949.000 forintot fizetünk neki – összesen pedig 18.145.000 forintot. Ha valamilyen csoda folytán a 12 év alatt egyszer sem emelne, akkor is 13.680.000 forintot költenénk a lakásra, ami nem is a miénk – ez viszont teljesen életszerűtlen. Ebből az derül ki, hogy a legjobb esetben is csak a lakás értékének tizedét ússzuk meg, ami hónapokra lebontva kicsivel több mint tízezer forint spórolás jelent. Arra mindenképp figyeljetek, hogy ez csak egyetlen példa a sok közül, a kondíciók pedig többek között változnak attól függően is, hogy CSOK-ra jogosultak vagytok-e és mennyi a nettó jövedelmetek.
Látszik tehát, hogy bár a lakáshitel sokszor ijesztő lehet, mégsem kerül többe, mintha egy lakástulajdonosnak fizetnénk a bank helyett – de a számos felsorolt szempontot is figyelembe kell vennie annak, aki döntés előtt áll.
Ez ugyanis nem egy játékkonzol, ami miatt bár szentségelünk, ha mégsem vált be, de könnyen túladhatunk rajta."
Hungary,2016-07-28,24.hu,https://24.hu/belfold/2016/07/28/uzent-a-nav-az-airbnbzoknek/,Üzent a NAV az airbnbzőknek,"Az adófizetők meghatározó része jogkövető ma Magyarországon, mondta Tamásné Czinege Csilla, a Nemzetgazdasági Minisztérium helyettes államtitkára a Nemzeti Adó- és Vámhivatal (NAV) első féléves ellenőrzési eredményeit bemutató szerdai sajtótájékoztatóján.
A NAV-vezető a sajtótájékoztatón külön üzent az airbnbzőknek. Nem nevesített az oldalt, de azt mondta, ezeknek a bérbeadóknak is adófizetési kötelezettségük van, aminek ha nem tesznek eleget, ellenőrzésre számíthatnak. Már meg is kezdték az ingatlanokat adófizetés nélkül bérbeadók kiszűrését. Májusban egy közvetítőportálon 5200 bérbeadó csaknem 8300 ingatlanát vizsgálták, és
 a bérbeadók közül majd 1300-an nem voltak jogosultak a szolgáltatásra.
A NAV adószakmai vezetője szerint az adófizetőket nem akarják zaklatni, kevesebb, de minőségibb ellenőrzésre, célzott kiválasztásra törekszenek, írja a Világgazdaság. Az évekkel ezelőtt indított ellenőrzések nagy részét lezárták, leginkább a tavalyi és a kockázatosabb ügyekkel foglalkoznak.
Ezt szolgálja az elektronikus közúti áruforgalom-ellenőrzési rendszer az online pénztárgépek rendszere, a tételes áfabevallási rendszer és a nemzetközi információcsere.
A helyettes államtitkár szerint az új rendszer eredményes."
Hungary,2016-09-30,24.hu,https://24.hu/elet-stilus/2016/09/30/na-ezert-van-ennyi-reszeg-brit-a-bulinegyedben/,"Na, ezért van ennyi részeg brit a bulinegyedben","Még mindig Budapest az egyik legolcsóbb turisztikai célpont Európában a brit Telegraph szerint. A lap csütörtökön adott közre egy listát arról a 10 városról, amik a Brit Posta felmérése szerint, a legalkalmasabbak egy őszi minivakációra. A magyar főváros a második a rangsorban, amelyikben nem meglepő módon, csak egyetlen nyugat-európai városnak jutott hely.
Lille, Franciaország
Krakkó, Lengyelország
Tallinn, Észtország
Riga, Lettország
Moszkva, Oroszország
Athén, Görögország
Varsó, Lengyelország
Prága, Csehország
Budapest, Magyarország
Vilnius, Litvánia
Bár Budapest csak a második lett, a Telegraph hozzáteszi, hogy nálunk a legolcsóbbak a szállások: egy háromcsillagos hotelban két személy két éjszakára átlagosan 57 fontot (körülbelül 20.000 forintot) fizet.
„Míg a századfordulós árkádok, ódivatú kávéházak és kifinomult fürdők a maguk illedelmességével nyűgözik le az ide látogatót, a gulyáskommunizmus nyomai és a város lenyűgöző modern történelme különleges hangulatot ad Budapestnek” – írják.
Fotó: Facebook / BeerbikeHu
Na de pontosan mennyi az annyi? Utánaszámoltunk, és az a helyzet, hogy egy hátizsákos angol turista jobban jár, ha Budapesten iszik, mintha otthon, a sarki kocsmában.
Nézzük a következő szituációt: két londoni fiatal, egy lány és egy fiú Budapestre látogat egy hosszú hétvégére. Múzeumokra nem nagyon költenek, de szívesen kóstolnának finom ételeket, bejárnák a főbb nevezetességeket, és a bulinegyed éjszakai életét is szeretnék első kézből megtapasztalni.
Egy fapados járattal, fejenként nagyjából 20 ezer forintért repülhetnek Budapestre. Kiváló, kétágyas AirBnb-ket a városközpontban már 4.000 Ft/fő/éjtől lehet foglalni. Ha három éjszakát számolunk, az 12 ezer forint fejenként. Mondjuk, vesznek még egy-egy 72 órás BKK jegyet, aminek 4150 forint darabja. Ez azt jelenti, hogy fejenként 36.150 forintot adnak ki olyan dolgokra, amikre nem kellene költeniük, ha otthon maradnak. Ezen felül már csak az marad, amire egyébként is költenének: az étel, az ital, ha dohányoznak, a cigaretta.
Fotó: Facebook / Klub Vittula
Hatalmas különbségek vannak azonban Budapest és London között a megélhetés költségeit összehasonlítva. 
Egy olcsó, laza ebéd vagy vacsora a brit fővárosban kb. 5.350 forintból jön ki, ugyanez Budapesten: 1.500 forint, vagyis csak kicsivel több, mint negyedannyi. Egy korsó sör Londonban nagyjából 1500 forint, míg Budapesten 400-500, egy doboz cigi a briteknél több mint 3300, itthon kb. 1100 forint, vagyis ezekben az esetekben háromszoros a differencia.
Fotó: Facebook / Retox Bar
Ha kicsit utánaszámolunk, az jön ki, hogy ha a kedves angol párocskánk három éjszakát tölt Budapesten, ami alatt hatszor esznek olcsóbb étteremben, elszívnak fejenként naponta egy doboz cigit, és esténként négy-négy sört isznak meg, akkor fejenként valamivel több mint 42 ezer forintot spórolnak ahhoz képest, mintha otthon Londonban csinálták volna ugyanezt. Ha ebből levonjuk az utazás és a szállás költségeit, még mindig maradt a zsebükben majdnem 6500 spórolt forint, amiből a  reptéri duty free-ben vehetnek például egy-egy üveg Unicumot meg hozzá egy-egy szál csípős kolbászt."
Hungary,2016-09-15,24.hu,https://24.hu/elet-stilus/2016/09/15/mar-a-cnn-is-konyorog-a-vilaghiru-magyar-startupnak/,Már a CNN is könyörög a világhírű magyar startupnak,"Hat hónap alatt közel száz médiamegjelenés, cikkek, rádió- és videóinterjúk, angolul, arabul, oroszul, japánul és kínaiul. Egy innovatív magyar vállalkozás, ami alapjaiban újíthatja meg az esküvőtrendeket. A Join My Wedding lényege, hogy bárki nyílttá teheti az esküvőjét, a turisták pedig jegyeket vehetnek a ceremóniára. És aki erre legyintene egy nagyot, annak most szólunk, hogy Matécsa Mártinak és Párkányi Orsinak már össze is jött az első esküvője, ahol ráadásul a BBC kamerái is jelen voltak.  
Az első sajtószereplésetek a 24.hu-n volt idén márciusban. Azóta túl vagytok az első esküvőn, amit ráadásul a BBC kamerái is rögzítettek, mégis hogy történt mindez?
Matécsa Márti: Őszintén szólva csak kapkodjuk a fejünket, mi sem gondoltuk, hogy ilyen gyorsan sikerül ekkora ismertségre és népszerűségre szert tennünk. A sikerek azonban nem maguktól jöttek, nagyon sok munkánk van a vállalkozásban. A márciusi sajtómegjelenéseket követően áprilisban történt meg az első regisztráció a Join My Wedding weboldalán. Hatalmas munka volt felkutatni ezt a párt, mert ugyan sokan érdeklődtek, de senki nem mert első lenni. Aztán rátaláltunk erre a nagyon jó módban élő indiai párra, akiknek a családja köztiszteletnek örvend Maharashtra városában. Ide még nem tudtunk turistákat szervezni, mert nagyon rövid idő állt a rendelkezésünkre. Ugyanakkor ez a ceremónia különleges volt abban a tekintetben, hogy a pár megnyitotta az esküvőjét tizenkilenc, kevésbé tehetős pár számára. Vagyis community weddinget tartottak, egyszerre házasodott össze húsz pár. Ez elég volt arra, hogy a média érdeklődését felkeltsük, úgyhogy megjelenhettek cikkek és interjúk az első regisztráló párról.
Fotó: 24.hu / Fülöp Dániel Mátyás
Párkányi Orsi: Mindez aztán elindított egy láncreakciót, újabb és újabb párok jelentkeztek a honlapon, így júliusra már ötven esküvős adatbázisból lehetett válogatni. Főként Indiában, de Magyarországon és Oroszországban is hirdettek meg nyílt ceremóniákat.
Mindenki kérdezi tőlünk, hogyan csináltuk ezt, de a helyzet az, hogy a munkán kívül nem tettünk semmit. Egyszerűen a nemzetközi média felkapta a fejét. A BBC bejelentkezett, hogy szeretnének lecsapni az első esküvőre, amin turisták is lesznek, de folyamatosan kapjuk az e-maileket és a telefonhívásokat. Nemrég a CNN szerkesztőivel beszéltem, akik könyörögtek nekünk, hogy a következő esküvő az övék lehessen.
És a turisták? Gondolom, nem az égből pottyantak le.
PO: Gondolkozz globálisan, de kezdd lokálisan! Ez minden startup biznisznek az alapelve, és mi is ehhez tartottuk magunkat. Amikor már volt elég esküvőnk a weboldalon, akkor kiválasztottunk egyet, és arra próbáltunk turistákat toborozni. Ez egy indiai esküvő volt. Tudni kell, hogy Indiában házasodnak a legtöbben a világon, a nagy népességnek és a mélyen gyökerező hagyományoknak köszönhetően évente átlagosan 11 millió esküvőt tartanak.
Fotó: 24.hu / Fülöp Dániel Mátyás
MM: A pár Bangorban élt, úgyhogy elkezdtünk agyalni, hogy mégis hol vannak turisták a városban. Minden követ megmozgattunk, telefonáltunk, e-maileztünk, írtunk alumni hálózatoknak, hoteleknek, LinkedInen megkerestünk vadidegeneket. A nagy számok törvénye alapján tízből kettő válaszolt. Segített nekünk egy fiatal srác is, aki önként jelentkezett, hogy dolgozna nekünk. Ő beszervezett egy új-zélandi turistát, aki pedig mesélt (nyilván nem véletlenül) még néhány embernek a programjáról, így lett két ír vendégünk is. Végül összesen hat turistát látott vendégül a pár. 
Mégis mi motiválja a párokat abban, hogy ismeretlen embereket pesztráljanak az esküvőjükön?
MM: Egyelőre a vállalkozásnak India a célországa, hiszen ott virágzik leginkább az esküvői iparág. A mi ügyfeleink pedig nem a legautentikusabb párok, hanem olyan középosztálybeli fiatalok, akik magasan képzettek, mérnökök vagy orvosok, akik beszélnek idegen nyelveket, és akik kíváncsiak a világra. Közülük nagyon sokan vannak, akik belefáradtak már abba, hogy rengeteg pénzt áldoznak az esküvőjükre, de a tradíciókból nem akarnak engedni, vagyis szeretnének 1500 fős, egyhetes, világraszóló lakodalmat. Ugyanakkor, és itt jön egy nagyon fontos motiváció, jó lenne, ha valamennyi pénz visszajönne az esküvőre áldozott dollárokból.
Ha alapul veszünk mondjuk egy 40 ezer dolláros indiai esküvőt, ahová ellátogat húsz turista, aki 3 nap teljes élményért, ellátásért fizet fejenként 500 dollárt, akkor visszajöhet a párnak 10 ezer, ami az esküvői költség negyede.
Forrás: Join My Wedding
PO: Azért azt hozzá kell tenni, hogy a költséghatékonyság nem az első indok a sorban. A fiatalok többsége a kulturális élményt szeretné megosztani a külföldiekkel, hiszen az indiai kultúrában az esküvő a legnagyobb dolog, ami valakivel az élete folyamán történhet. Ha arányaiban nézzük, akkor az emberek az egész életükben felhalmozott vagyonuk egyötödét költik el erre az eseményre. A másik motiváció pedig a külföldiekkel való ismerkedés, a valóságos kapcsolódás idegenekkel. Ezek a mérnökök vagy orvosok nem feltétlenül voltak még külföldön, de szeretnének utazni és kapcsolatokat építeni. A Facebookon jól látjuk, hogy tartják a kapcsolatot a vendégeikkel.
A Join My Wedding 2016 márciusában indult el. Márti és Orsi startup biznisze az Airbnb-hez, az Uberhez, vagy épp a Telekocsihoz hasonlóan megosztáson alapuló gazdasági vállalkozás, csak éppen itt nem a lakásunkat, az autónkat, a szerszámkészletünket vagy a vacsoránkat tehetjük közkinccsé, hanem Életünk Nagy Napját. A honlap összeköti azokat a párokat, akik éppen házasodni készülnek, és az utazókat, akik a múzeumok és a kötelező látnivalók helyett/mellett valamilyen egyedi kulturális élményre kíváncsiak. A weboldalra bárki feltöltheti saját lakodalmát, illetve szemezgethet a már regisztrált esküvők között. A két fiatal egyelőre főként indiai esküvőkre szervez turistákat, ami nem meglepő annak fényében, hogy az indiai esküvői piac 40 milliárd dollárt tesz ki évente. A jövőben azért tervezik a helyszínek és a szolgáltatások bővítését. A nyílt jegyértékesítés mellett több termékkel szeretnének kijönni, ami a fejlett országok piacaihoz, az ottani párok igényeihez jobban illeszkedik. 
És a külföldiek? Az íreknek például milyen élmény volt az indiai lakodalom?
PO: A turisták természetesen a helyi emberekre kíváncsiak, arra, hogy milyenek a szokásaik, hogyan élnek, milyen hagyományokat követnek, és az esküvő nagyon töményen tartalmazza az adott vidék tradícióit. Az ételektől például az összes turista el volt ájulva. Ennyiféle indiai ételt még soha nem láttak, illetve külön érdekesség volt a tálalás: banánlevélen szolgálták fel az ételeket, másként képtelenség lenne ellátni ennyi embert.
Úgy fest, megtaláltatok egy piaci rést.
MM: Az esküvőpiac nagyon nagy iparág, amiben iszonyú kevés innováció van. Mindenki magára az esemény milyenségére fókuszál, a helyszínre, a dekorációra és a tematikára, maximum ezekben volt változás évtizedekre visszanézve. De holisztikusan, ami mondjuk alapjaiban változtatná meg az iparágat, eddig nem történt semmi. A Join My Wedding ötletét, vagyis azt, hogy az esküvőkből közösségi élmény legyen, abszolút trendformálónak ítélik teljesen független véleményformáló szakemberek.
Forrás: Join My Wedding
Az autó és a lakásmegosztás már nálunk is működik, méghozzá elég jól. Az esküvőmegosztás szerintetek belefér a magyaroknál?
PO: Valószínűleg sokkal nagyobb munkánk lesz abban, hogy egy magyar, amerikai, ausztrál pár megnyissa az esküvőjét idegenek előtt, mint hogy ők turistaként elmenjenek mondjuk egy indiai ceremóniára. De nekünk most nem is az a célunk, hogy a hazai párok regisztrálják az oldalra az esküvőjüket, hanem az, hogy a magyar turisták megértsék és elhiggyék, ellátogatni egy külföldi esküvőre VIP dolog, fantasztikus program, ami egyszer az életben adatik meg.
 Az ügy pedig olyannyira előrehaladott, hogy épp folyamatban van egy szerződéskötés az egyik legnagyobb magyar utazási irodával. Épp egy közös bemutató eseményre készülünk együtt.
MM: Nem kell mindenkinek mindkét oldalon jelen lenni. Nagyon sokan vannak, akik az Airbnb-t használják utazásra, de ők maguk semmi pénzért nem adnák ki a saját otthonukat idegeneknek. Szóval nekünk az is nagyon jó, ha a magyarok csak turistaként jelennek meg a Join My Wedding rendszerében.
Forrás: Join My Wedding; Amol es Megha esküvője
Van itt azért még valami, ami az anyagiakon kívül fontos számotokra. 
PO: Igen, a tradíciók életben tartása mellett mindketten szeretnénk tenni valamit  a nők helyzetének javítása érdekében. Indiában, pont azért, mert a családok rengeteg pénzt költenek esküvőre, a lánygyermekeket olykor a születésük után megölik, nincs akkora értékük, mint a fiúknak. Náluk szigorúan tartja magát a hozományrendszer, vagyis a lányos családoknak hatalmas anyagi terhet jelent egy eladósorban lévő lány. Nagyon jó lenne, ha egy idő után ezen a gyakorlaton is tudna változtatni a vállalkozásunk. Ha tömegesen nem is, de legalább néhány esetben."
Hungary,2016-06-30,24.hu,https://24.hu/fn/gazdasag/2016/06/30/megnyugodhatnak-az-airbnb-zok/,Megnyugodhatnak az Airbnb-zők,"Nagyratörő terveket dédelget a kormány: Közép-Európa turisztikai központjává kívánja tenni Magyarországot. Rekordösszeg: 4-500 milliárd forint áramlik az elkövetkező években az ágazatba – olvasható a Figyelő e heti turizmusról szóló írásában.
Ez egy abszolút álhír! – cáfolta a Figyelőnek a turisztikáért felelős kormánybiztos, Bienerth Gusztáv, hogy totális központosításra készül az állam a turizmusban.
Szó nincs róla
Lapinformációk szerint olyan kormányzati előterjesztések készültek tavasszal, amelyek azt vetítették előre, hogy az állam kiszorítja az üzleti élet szereplőit az ágazat egyes területeiről, például a rendezvényszervezésből. E szerint a jövőben egyetlen állami cég végezhetné a nagy sport-, kulturális-, művészeti-, tudományos- vagy zenei események rendezését Magyarországon.
Én is olvastam erről, de megerősíthetem, szó nincs arról, hogy az állam működtetné a „Hop on Hop off”- buszokat vagy csúcsszervet hozna létre, amely egyedül jogosult hamburgert árulni – fogalmazott a turisztikáért felelős kormánybiztos a lapnak.
Az állam a saját irányítási-igazgatási rendszerét akarja hatékonyabbá tenni, s közelíti a vállalkozók igényeihez – közölte. A kiindulópont nem rossz, a szállásdíjbevétel 2015-ben 13 százalékkal emelkedett, 214,2 milliárd forint volt, míg a szálláshelyek összbevétele 368,8 milliárd forint, 11 százalékkal haladta meg az előző évit.
Az Uber után várható-e, hogy az Airbnb-seket is korlátozzák?
A kormánybiztosnak az Airbnb-vel nem az a legnagyobb problémája, hogy létezik és működik, hanem az, hogy nincsenek róla adatok. Nem tudni, a keresleti piac hány százalékát képviselik. Az interneten keresztül, általuk ismeretlen csatornán kerülnek a piacra az Airbnb-s turisták, nem tudni, hogy az összes látogatói szám 10-20 vagy 30 százalékát teszik-e ki.
Bienerth szerint nincsen olyan kormányzati elképzelés, hogy ezt a területet valamilyen módon szabályozni kellene vagy más módon beavatkozni a piac működésébe. De adatokra szükség van, és az, hogy jelenleg nem rendelkeznek információval, nemcsak Magyarországon probléma, hanem a világ más országaiban is – mondta.
Megerősítette, nem várható, hogy extra adóval sújtják az Airbnb-seket, pusztán az a cél, hogy transzparens legyen a piac."
Hungary,2016-08-24,24.hu,https://24.hu/kozelet/2016/08/24/dugoszobak-ujratoltve-a-nav-is-rajott-nagy-uzlet-a-hutlenkedes/,"Dugószobák újratöltve – a NAV is rájött, nagy üzlet a hűtlenkedés","A pár órás együttlétek piaca a foci EB alatt kissé visszaesett. És a NAV is kiemelten ellenőrizte a szállásadókat.					
Két éve azt írtuk: az adóhatóság kapacitáshiány miatt nem mozdul rá a szerelmi búvóhelyek ellenőrzésére. Ez már a múlt, interjúalanyaink arról számoltak be, hogy idén meglepően sok NAV-ellenőrzést kaptak a lakásukat néhány órára bérbeadók.
Mik azok a dugószobák?
A szerelmi búvóhelyeket azoknak adják ki pár órára, akik szeretkezni szeretnének egymással, de nincs hol. A randihelyek általában kisebb alapterületű lakások, főként egy-másfél szobásak. Nem éri meg ugyanis nagyobb lakást kiadni, mert azt nehezebb takarítani, és a vendégek amúgy sem lakni jönnek.
Egy belvárosi, jó helyszínen lévő randihelynek átlagosan 2-3 pár a vendége naponta. A tarifa általában 3000-5500 forint két órára. A vendégek számára a tisztaság, a belvárosi lokáció, a parkolóhely a legfontosabb szempont, az ár inkább másodlagos.
Van, aki a titkárnőjével jön, akad, aki más házastársával. Egyik interjúalanyunknak már volt háromgyerekes házaspár vendége is, akik a kisgyermekek miatt nem tudtak együtt lenni otthon. De azonos nemű párok is szívesen keresik fel a randiszobákat, a vendégek 30 százaléka ugyanoda jár vissza, tudtuk meg.
A kedvelt budapesti helyek körül valóságos szubkultúra alakult ki: a vendégek tematikus blogokban, értékelő oldalakon foglalkoznak a helyszínek tesztelésével. A helyek általában saját honlappal, Facebook-oldallal hirdetik magukat.
Amikor jön a NAV
A dugószobák kiadása adózási szempontból kereskedelmi szálláshely-szolgáltatásnak minősül. A tevékenységet a helyi jegyzőhöz kell bejelenteni, de 2015-től már nem kell hozzá engedély, és adószámot is kell kérni az adóhatóságtól. A NAV ellenőrei általában az adószám meglétét és a nyugtaadást vizsgálják.
Olyan ez, mint egy próbavásárlás, mondta Béla nevű interjúalanyunk, aki idén már kétszer is átesett ellenőrzésen. Egyszer egy fiatalabb pár kereste fel az adóhatóságtól, akik azonnal felfedték, hogy ők ellenőrök, és a számlatömbjét, a nyugtáit kérték. Mivel az oldalon, ahol hirdetett, kiderült, mióta csinálja a lakáskiadást, az ellenőrök a jegyzői engedélyét is kérték tőle (három éve még kellett a szálláskiadáshoz jegyzői engedély, ma már nem). 
Ezt jobban tudják ellenőrizni
Mivel Béla mindent legálisan csinált, az ellenőrök nem büntették meg. Mások nem voltak ilyen szerencsések. 2015-ben a szálláshely-szolgáltatók 78 százalékát büntették meg az ellenőrök valamiért, derül ki a NAV honlapjáról. Az adóhatóság minden év februárjában teszi közzé a főbb ellenőrzési irányokat, és a szálláshely-szolgáltatókat már régóta kiemelt figyelemmel ellenőrzik. Budapesten tipikusan ilyenek a dugószobák vagy a külföldi turistáknak kiadott lakások.
Úgy tudjuk: a NAV ellenőrei egy ideje fokozottabban ellenőrzik a dugószobákat. Ebben közrejátszik az is, hogy ennél a formánál kevésbé tudják őket kiszűrni a bérbeadók. A randihelyeknél magyar a vendégkör, és elég egy telefonos vagy e-mailes bejelentkezés. Szemben a külföldi szállásközvetítő oldalakkal (pl. Booking, Agoda, Airbnb), ahol az ellenőröket könnyebben ki lehet szűrni, ha vendégnek adják ki magukat, mondta egy forrásunk.
Az olimpia alatt is pörgött a biznisz
Leszámítva a nyári nagy eseményeket, a dugószobák iránt egész évben, stabil kereslet mutatkozik. A vendégek főként hétközben, munkaidőben és este jönnek. Interjúalanyaim egy része azt mondta, hogy a randihelyek iránti érdeklődés nyáron, az olimpia alatt sem lankadt. Mások arról számoltak be: a június-július kissé gyengébb volt, talán a foci Eb miatt.
Egy randihely – 20 napra, napi 12 ezer forintos átlagos forgalommal számolva – havi 240 ezer forintos bruttó bevételt hozhat. Több lakással számolva ez meghaladhatja az egymillió forintot is. Ha valaki maga csinálja a munkát (vendégfogadás, takarítás), a költségek nem számosak. Persze, ha másvalaki végzi ezt, annak költsége van, ami elviheti a bevétel akár harmadát is.
Vegyes a kép
Akikkel mi beszéltünk, azok többsége személyesen intézi a vendégfogadást, a takarításra külön emberük van, napi 2-5 ezer forintért. De akadt olyan interjúalanyom is, aki két éve még nagyon lelkes volt, ám idén már inkább kiadta a lakását albérletbe, mert ez neki jobban megéri.
Az albérlet egy kicsit kevesebbet hoz, havi 160 ezret, és többet kell utána adózni, viszont nincs is vele annyi macera, mint egy randihelyszínnel. 
Mint elmondta, a szálláshely-adó amúgy alacsonynak mondható. Az szja egy átlagos, szóló lakásra nézve (ahol a bevételek magasak, a kiadások alacsonyak), évi 32 ezer forint + szobánként 6400 forint EHO, a tételes átalányadózást választva. Ugyanakkor hozzátette: ismer olyan budapesti „üzemeltetőket” is, akik több tízfős segítőből, takarítóból, vendégfogadóból álló csapatot vezetnek, bérbe vett és saját tulajdonú lakásokkal vegyesen."
Hungary,2016-07-18,24.hu,https://24.hu/fn/gazdasag/2016/07/18/intelligens-gepek-tomegek-veszithetik-el-a-munkajukat-belathato-idon-belul/,Intelligens gépek: tömegek veszíthetik el a munkájukat belátható időn belül,"Az autók maguktól közlekednek, a gépek értik, mit mondanak nekik és kitalálják, mit várnak tőlük. Megtanulnak írni, tudományos hipotéziseket felállítani, zenét szerezni, sakkozni és pókerezni. Ha ez így megy tovább, lesz-e munkánk 15 év múlva?					
A technológia napjainkban is robbanásszerű fejlődésben van. Az interneten digitalizált formában világszerte bármi elérhető. Kísérleteket folytathatunk, tesztelhetjük felvetéseinket és olyan iramban sajátíthatunk el új ismereteket, ami korábban elképzelhetetlen volt.
A világon élő több milliárd ember egyre közelebb kerül egymáshoz. Azok a tényezők, amelyek mindezt lehetővé tették, továbbra sem állnak meg a fejlődésben. Ráadásul a processzorok, memóriaegységek, a sávszélesség és a szenzorok árai gyorsuló ütemben csökkennek. Az innovátorok és IT-vállalkozók száma pedig rohamosan növekszik, így a közel jövőben egyre több tudományos áttörés várható.
Ahogy a tudós-filozófus Polányi Mihály mondta, mi emberek
Többet tudunk, mint amennyiről képesek vagyunk beszélni.
Ha az ember nem tudja elmagyarázni egy bizonyos feladat elvégzésének lépéseit, hogyan tudná azt egy informatikus programnyelvre fordítani? A technológiai fejlődés jelenlegi állása szerint a Polányi-paradoxon többé már nem jelent akadályt.
A gépek az emberek tanítása nélkül is képessé váltak a tanulásra.
Az emberiség olyan gépeket épít, amelyek önállóan összefüggéseket ismernek fel. Képessé váltak közlekedési táblák értelmezésére, az emberi nyelv elemzésére, az anyagok különböző feltételek közötti viselkedésének modellezésére. A gépek számos feladatban utolérték az emberiséget. Korábbi példák tanulmányozásával mintázatokat ismernek fel, amelyeket aztán más területeken alkalmaznak. Az ügyfélszolgálati munkától az orvosi diagnózis felállításáig a gépek alkalmazása egyre szélesebb körben válik gyakorlattá.
Az USA cégei a világon a legerősebbek a technológiai fejlesztés területén. A digitális forradalom következményei várhatóan itt figyelhetőek meg először. Az alacsony bérezésű munkák vannak leginkább veszélyben.
2016-ban az USA elnökének készített elemzés szerint a 20 dollárnál alacsonyabb órabérű munkák 83 százaléka automatizálva lesz.
A munkaerőpiac gyökeres átalakulása új politikai irányvonalat követel, ami miközben megvédi a kiszolgáltatott rétegeket, kiaknázza az új kor lehetőségeit. 
A gazdaság rugalmassága
Ebben az állandóan változó világban az embereknek és a gazdaság szereplőinek nagyobb szabadságra van szükségük a kutatás és innováció területén.
Ha a kapitalizmus túlpörög, vagyis ha a munkavégzés digitális technológiával való helyettesítése túlzó mértéket ölt, szükség lesz a hátrányos helyzetbe került területek tudatos támogatására, mert különben tömegeknek nem lesz munkájuk.
A személyes feladatoktól a teljes iparágakig minden változóban van. Őrültség lenne a fennálló rend egyelőre változatlan elemeit maradandónak feltételezni.
Jelen korunk döntéshozói bár felismerték a változáshoz való alkalmazkodás erejét, mégsem eszerint cselekednek. Az elmúlt évtizedekben az üzleti és munkaerőpiaci folyamatok kiszámíthatatlanná váltak.
Az új cégek által teremtett munkahelyek számának emelkedése és a munkavállalók földrajzi áramlásának növekedése, mind a közelgő gazdasági válság előszelének tekinthetők.A gazdasági lendület visszaesésének oka, ahogy John Haltiwanger közgazdász egyszer megfogalmazta, „az ezer metszés” lesz, ahol a metszések a munkával szemben felállított korlátokat jelentik. Morris Kleiner közgazdász szerint míg az 50-es években az amerikai munkavállalók csupán 5 százalékának volt szüksége állami engedélyre a munkavégzéshez, addig 2008-ra ez 30 százalékra növekedett.
Ubermodell
Napjaink fiatal, gyorsan növekedő, műszaki vállalkozásai szintén problémákba ütköznek. Az Uber városról városra vívja csatáit a taxikkal szemben, annak ellenére, hogy fogyasztói egyértelműen kiállnak az általa közvetített szolgáltatás biztonsága és kényelme mellett.
Ezek a csaták meggyőző bizonyítékai annak, hogyan ejti foglyul a szabályozás a vállalkozásokat, amelyben nem a vásárlók, hanem egyéb gazdasági szereplők érdekeit tartják szem előtt. A startupoknak ugyanúgy adót kell fizetniük és biztonságosan kell működniük, de nem kéne kizárni őket a piacról.
Forrás: AFP
A szabályozások elleni csatákban a fennálló rend őrzői gyakran a jelenlegi feltételek megtartásáért küzdenek, ami csakis az ő érdekeiket szolgálja. A több évtizedes szabályozások sok esetben arra szolgálnak, hogy megvédjék a fogyasztókat az ún. információs aszimmetriától, aminek jelen korunkban többé már semmi értelme sincsen. A Lyft-sofőr legutóbbi útvonalától az Airbnb-szállásadó vendégeinek személyes értékeléséig, manapság a fogyasztók többet tudnak termékeikről, mint valaha. 
A kereslet, termékek és szolgáltatások átláthatóságában bekövetkezett áttörések a gazdaság más területeit is átalakították. Tudjuk, melyek azok a sípályák, ahol nem növelik a hóvastagságot, és melyek azok a repülőtársaságok, akik a legjobb on-time érkezéssel rendelkeznek. Ahogy a technológia fejlődik, a verseny egyre inkább kiegyenlítődik.
 Az innováció térnyerésével sokkal jobban látszanak a valódi és a „uram-bátyám” kapitalizmus közti különbségek. 
Előbbi a vállalatok versenyén keresztül hasznot hoz az embereknek, míg utóbbi a kormányokhoz kötődő kapcsolatain keresztül megakadályozza, hogy régi érdekek sérüljenek.
A foglalkoztatás újraértelmezése
A munkaadók és munkavállalók közötti kapcsolat egy újabb terület, ahol az USA az újítás és a régihez való ragaszkodás között ingadozik. A cégek dolgozóikat munkavállalóként vagy alvállalkozóként alkalmazzák. Ez a fajta osztályozás meghatározza például azt, hogy megfizetik-e a túlórát és a munkavégzéssel kapcsolatos sérülések kárpótlását.
Az elmúlt évtizedekben jelentős változás következett be a szerződéskötésekben. Lawrence Katz és Alan Krueger közgazdászok szerint 2015 és 2016 között 10-ről 16 százalékra nőtt azoknak az amerikai dolgozóknak az aránya, akik a határozatlan időre szóló szerződések helyett „alternatív megállapodásokat” írtak alá. Az igények kielégítésén alapuló gazdaság egyre növekszik, ezért ez a folyamat is felgyorsulni látszik. A munkavállalók korábban ismert besorolását újra kell gondolni. Krueger és Seth Harris, az USA korábbi munkaügyi miniszterhelyettese egy új meghatározás bevezetését kezdeményezte. Az ún. „független dolgozók” nem lennének jogosultak sem túlóra pótlékra, sem munkanélküliség esetére szóló biztosításra, de mégsem rekednének ki teljesen a munkaerőpiacról. Az ehhez hasonló javaslatokat érdemes jól végiggondolni, valamint megvizsgálni, miképpen lehetséges bevezetni úgy, hogy ne tegyék még bonyolultabbá a munkavállalói kategória-rendszert.
Pénz a semmiért?
A munka megóv minket a három fő rossztól: a szegénységtől, az unalomtól és a bűntől – mondta Voltaire. 
A döntéshozóknak szem előtt kell tartaniuk, hogy az egyének és a közösségek számára a munka sokkal többet jelent a pénzkereseti lehetőségnél.
Korunk egyik legnagyobb vitája az ún. feltétel nélküli alapjövedelem bevezetése körül alakult ki, ami egy adott politikai közösség (pl. állampolgárok) egyéni alapon és feltétel nélkül rendszeresen fizetett jövedelemét jelenti.
A feltétel nélküli alapjövedelemnek a múltban sok támogatója volt, köztük Martin Luther King, Richard Nixon amerikai elnök. Napjainkban egyre szélesebb körben válik népszerűvé, többek között a finn és svájci kormányban, illetve egyes dán városvezetésben.A feltétel nélküli alapjövedelem koncepciója egy olyan jövőben, ami nem képes a megélhetéshez szükséges munkát biztosítani az embereknek, egyre fontosabbá válik. 
2014-ben az USA-ban 134 millió háztartásában átlagosan 2,6 ember élt. A létminimum ugyanabban az évben 18 000 dollár volt évente. A feltétel nélküli alapjövedelem tehát évi 2400 milliárd dollár kiadást jelentene évente, ami az éves szövetségi adóbevétel 75 százalékának felel meg. Az USA nemzeti jövedelmének mostani szintjén ennek kifizetése lehetetlen.
Bértámogatás
Egyelőre tömeges munkanélküliség nem fenyeget. 
2009 júliusa és 2016 márciusa között havonta 160 000 új munkahely jött létre az USA-ban. A munkanélküliségi ráta 10 százalékról 5 százalékra esett vissza. Több jel is arra mutat, hogy a munkahelybővülés csak átmeneti, ami elfedi a munkaerőpiac szerkezeti hiányosságait. Mivel az elvégzett munka sokkal többet jelent a pénzkeresetnél, nagyobb támogatást érdemelne. A feltétel nélküli alapjövedelemmel szemben erre csak a bértámogatás képes.
A 60-as években, Denverben és Seattle-ben kísérleteket végeztek a feltétel nélküli alapjövedelem és a bértámogatás összehasonlítására. Az eredmények magukért beszélnek.
Azoknak a háztartásoknak a tagjai, akik segélyt kaptak, egyre kevesebbet dolgoztak, a házasságuk pedig megromlott. Ezzel szemben a bértámogatás arra ösztönözte az embereket, hogy egyre több munkaórát dolgozzanak.A munkát jutalmazni dicséretes dolog, de a bértámogatás mégsem a legmegfelelőbb eszköz. Ha a munka ára növekszik, a vállalatok egyre kevesebbet vesznek belőle, miközben minden más változatlan marad. 
Az emberi tényező
A technológiai újítások növelik a termelékenységet és a jólétet, de ezzel egy időben teljesen átformálják a munkaerő piacot. Hogy pontosan hogyan, azt az átalakulás pillanataiban szinte lehetetlen előre megjósolni.
Feltehetően a legjobb stratégia nem a fejlődés lelassítása, hanem az új feltételekhez való alkalmazkodás elősegítése. 
Támogatni az embereket, a szervezeteket és az intézeteket abban, hogy a lehető legjobban tudjanak boldogulni a jövőben.
(via Foreign Affairs)"
Hungary,2016-06-15,24.hu,https://24.hu/elet-stilus/2016/06/15/jol-megszivja-aki-fesztival-idejen-menne-nyaralni/,"Jól megszívja, aki fesztivál idején menne nyaralni","A hazai fesztiválok nemcsak reklámnak jók, de a költségvetésnek is jót tesznek: a – főleg turistáknak köszönhető – megnövekedett fogyasztásból és az igénybevett szolgáltatások számának emelkedéséből befolyt adók plusz bevételnek számítanak. Ezeknek egy nagy szeletét jelentik a szálláshelyek, ezért utánanéztünk, mennyire dobja meg az Airbnb oldalán található kiadó szobák és lakások árait a VOLT, a Balaton Sound, vagy éppen a Sziget Fesztivál.
Hogyan számoltunk?
Megnéztük, mennyibe kerül egy szoba, illetve lakás átlagosan éjszakánként a fesztivál alatt az adott helyszín környékén (a VOLT esetében Sopronban, a Szigetnél Budapesten, a Soundnál pedig Zamárdin és Siófokon). Ezután új keresést indítottunk, ahol már arra voltunk kíváncsiak, hogyan alakulnak az árak az adott eseményt megelőző és követő időszakban. Két dolgot vártunk, mindkettő beigazolódott: a kiadó ingatlanok a fesztivál napjai alatt a legdrágábbak, illetve – valószínűleg a szűkösebb kínálatnak köszönhetően – vidéken drágábbak a vendégéjszakák.
Zamárdi a legdrágább
A legkevesebb pénzért a fővárosban hajthatjuk álomra a fejünket a Sziget előtti héten: akkor csupán 10 ezer forintot kell fizetni egy napért átlagosan, így megéri turistaként kicsit korábban érkezni, ha a koncerteken kívül látni is szeretnénk valamit Budapestből. Sokkal többet később sem kell fizetni: a fesztivál alatt 12 500 forint egy éjszaka, míg utána 11 000. A kiadó lakások árai is hasonló tendenciát mutatnak: augusztus elején átlagosan 20 ezret kérnek el a bérbeadók, a hónap közepén 28-at, a második felében pedig 22 ezret.
Fotó: Thinkstock
A VOLT esetében nincs akkora különbség (mindössze tíz százalékos az eltérés), a Soundnál viszont elég tetemes: ha június utolsó és július első napjaiban szállnánk meg Zamárdin vagy Siófokon, akkor átlagosan 16 ezer forintot kell otthagynunk egy szobaért éjszakánként (lakás esetében 28-at), míg a fesztivál alatt ez 26 (illetve 34) ezer forint. 
Már az is felér egy kisebb csodával, hogy még akadnak kiadó ingatlanok:
általában a fesztivál időpontjának kihirdetése után pár héten belül elkel az összes – nem meglepő, hogy a számításunkba is többnyire siófoki helyszínek kerültek.
Számít ez?
Lehet, hogy éjszakánkénti lebontásban nem akkora a különbség, de ha valaki a fesztiválok egészén maradna, akkor már sokkal inkább. Sopronban öt éjszakáért összesen 10 ezer forinttal kell többet fizetni akkor, ha a VOLT alatt, és nem utána egy héttel vennénk ki egy szobát, Zamárdiban pedig 45 ezer forinttal kevesebbet kell költenünk, ha a Sound előtt, és nem alatt töltenénk el ugyanennyi időt. Mivel a Sziget hosszabb (összesen 8 éjszaka), így ott a különbség is nagyobb: ha csak egy szobát bérlünk, akkor 15 ezret, lakás esetében viszont 60 ezret bukunk a fesztivál előtti időszakhoz képest."
Hungary,2016-06-15,24.hu,https://24.hu/fn/uzleti-tippek/2016/06/15/igy-is-meguszhatja-a-mosast-es-a-vasalast/,Így is megúszhatja a mosást és a vasalást,"Főleg édesanyák, fiatal párok és Airbnb-zők veszik igénybe a közösségi szolgáltatást. 
Tavaly ősszel startolt a Neatly, mely a ruhatisztítás és vasalás területén szeretné meghonosítani ugyanazt a sharing economy (megosztás alapú) gazdasági modellt, amire az Uber a személyszállítás, az Airbnb a szálláskiadás vagy a magyar Rendi a lakástakarítás piacán épít.
A cég online megrendelésre közvetít a lakossági ügyfelek számára professzionális ruhatisztítást és vasalást, egyelőre Budapesten. A Neatly növekvő népszerűsége a befektetők figyelmét is felkeltette: a Prosperitás Tőkealap nagyjából 50 milliós tőkével szállt be a startupba.
A lakossági igények teljesítése mellett a rövid távú ingatlan bérbeadás felfutásával párhuzamosan egyre jobban pörög az Airbnb-zők számára nyújtott szolgáltatásuk is: a vállalkozás saját lakástextil készletét adja bérbe a tulajdonosoknak. Erre tapasztalataik szerint nagy a kereslet, hiszen a rövid távú lakáskiadás kapcsán az ágynemű, a törölköző és más textíliák gyakori mosása és cseréje jelentős munkamennyiséget igényel.
Világszerte népszerű az interneten megrendelt mosás
Egyre több ruhatisztítás-közvetítő oldal, illetve mobilalkalmazás működik sikeresen – például a Washio, az Ediaxi vagy a Mywash – Magyarországon, illetve Közép-Európában, viszont nincs jelentős konkurense a Neatly-nek – emelte ki közleményében a startup.
A GB & Partners alapkezelő által menedzselt kockázati tőkealapból kapott befektetést a szolgáltatás továbbfejlesztésére, illetve külföldi piacra lépésre fogják fordítani.
„A tőkebevonással egyrészt növelni tudjuk az üzemméretet, hogy még gyorsabb és rugalmasabb legyen a szolgáltatás. Továbbá az Airbnb-zők számára a lakásüzemeltetés során felmerülő forgóeszköz szükségleteket is kielégítjük majd, legyen szó kis adagos samponokról, tusfürdőkről, a toalettpapíron és tisztítószereken át a szuvenírekig. Már a befektetés pillanatától megkezdődött az előkészület a régiós piacokon való megjelenésre, így Bécsben és Prágában már 2016-ban elindíthatjuk szolgáltatásaink egy részét” – fogalmazott Király Máté alapító."
Hungary,2016-04-06,24.hu,https://24.hu/fn/gazdasag/2016/04/06/feheritenenek-egyet-az-airbnb-n/,Fehérítenének egyet az Airbnb-n,"Becslések szerint az airbnb-s házigazdák csupán fele adózik, az átalányadózás azonban segíthet a rövid távú lakáskiadás kifehérítésében, írja a Világgazdaság szerdai számában.
Sokak számára előnyösebb adózási formát is kínálhat az a kormányzati terv, hogy jövőre 1500 forint négyzetméterenkénti éves átalányadót kell fizetniük a szállásdíj-bevételtől függetlenül azoknak, akik szálláskiadás céljából hasznosítják ingatlanjukat. Kérdés, hogy az önkormányzatoknak fizetett adófajtákat is kiváltja-e az egyszerűsített közteher – nyilatkozta Váradi Máté, az Airbnb-házigazdáknak teljeskörű ügyintézést kínáló Hostie alapítója a napilapnak.
Egy év alatt mintegy 70 százalékkal növekedett az Airbnb közösségi szállásmegosztó magyarországi házigazdáinak száma, januárban 8100 magyarországi lakáskiadó szerepelt a portálon, míg egy évvel korábban csak 4800.
Becslések szerint az airbnb-s házigazdák csupán fele adózik annak ellenére, hogy tavaly óta az adóhatóság fokozott figyelemmel kíséri a tevékenységet."
Hungary,2016-05-30,24.hu,https://24.hu/fn/uzleti-tippek/2016/05/30/az-europai-bizottsag-kiall-az-uber-mellett/,Az Európai Bizottság kiáll az Uber mellett,"Egységes uniós szabályozásra tehetnek javaslatot ezen a héten.					
Brüsszel várhatóan fel fogja szólítani ezen a héten az EU-tagállamokat, hogy ne tiltsák be, vagy ne korlátozzák az olyan szolgáltatókat, mint az Uber vagy az Airbnb.
A Financial Times értesülése szerint az Európai Bizottság ezen a héten irányelveket bocsát ki, hogy az unió tagállamai harmonizálják a „megosztáson alapuló gazdaságra” vonatkozó szabályokat. Azt ugyanis nem tartják helyénvalónak, hogy a szolgáltatóknak jelenleg 28 különféle szabályozásnak kell megfelelniük az unión belül.
A lap megjegyzi: míg több országban, így Nagy-Britanniában kormányzati szinten is kedvező fogadtatásra talált az Uber, addig Franciaországban börtönnel fenyegetik a szolgáltatáshoz csatlakozókat. Kifogásolják azt is, hogy Berlinben akár százezer euróval sújthatják azokat, akik az Airbnb-n keresztül adják ki lakásukat. A bizottság szerint ezek a tiltások nehezen igazolhatóak.
A brüsszeli testület úgy véli: az például, hogy az Uber felhasználói „pontozhatják” a sofőröket, a biztonságosabb szolgáltatás irányába mutat. Igaz, vannak olyanok is, akik szerint eleve nem biztonságos a felhasználói értékelésre hagyatkozni.
Ugyanakkor a bizottság részéről meglehetős szimpátia tapasztalható a „megosztáson alapuló gazdaság” irányába – tavaly például az iparért és belső piacért felelős uniós biztos egyenesen azokhoz hasonlította az Uber kritikusait, akik a középkorban ellenezték a nyomdák megjelenését."
Hungary,2016-06-15,24.hu,https://24.hu/media/2016/06/15/fenekestul-forgat-fel-mindent-az-e-kereskedelem/,Fenekestül forgat fel mindent az e-kereskedelem,"Jelentős változások - komoly kihívások és új lehetőségek - várnak a kereskedelmi szektor szereplőire a következő években – így foglalható össze egy mondatban a Szövetség az Elektronikus Kereskedelemért (SzEK.org) Visegrádon, több száz fő részvételével megrendezett múlt heti kétnapos konferenciája. Fontos trend például, hogy egyre gyakrabban külföldi webshopokból is rendelünk, de számos izgalmas technológia (például hologram, testszkenner, Big Data, okosóra stb.) is felfordulást okoz. Ha pedig minden úgy történik majd, mint az Egyesült Királyságban, akkor az utazási irodák közül sok be fog zárni az internet hatására.					
Meglehetősen kevés olyan konferenciáról tudunk, ahol még a második nap végén, az ebéd után is nagy érdeklődés kíséri az előadásokat, a termek nem ürülnek ki. A néhány nappal ezelőtti e-kereskedelem konferencián mégis ez történt, valahogy a hallgatóság mintha nem akart volna hazamenni. Persze bőven volt is miről beszélni a két nap alatt, amit az is mutat, hogy a hallgatóság számára nem kis kihívást jelentett, hogy az előadások egyszerre két szekcióban, külön-külön helyszíneken zajlottak.
A konferenciát egyébként az idei évben már tizenharmadik alkalommal rendezték meg, a helyszíne viszont most először volt Visegrád. Az eseményt megnyitó dr. Ormós Zoltán, az ismert internetes szakjogász, a SzEK.org elnöke szerint azért kellett helyszínt váltani, mert a konferencia mostanra kinőtte a rendezvénynek az elmúlt években rendre helyet biztosító gárdonyi wellness-szállodát. A helyszínválasztás emellett szimbolikus volt: a Duna partján fekvő történelmi jelentőségű várost azért is választották, mert egy olyan nemzetközi hajózási útvonal mellett fekszik, ahol eljuthatnak emberek és árucikkek a régió országaiba, illetve érkezhetnek is ugyanezekből irányokból. Pont úgy, ahogy a magyarországi e-kereskedelemre is egyre inkább érvényes, hogy
a hazai webshop-tulajdonosok – észlelve a magyarországi piacuk telítődését – elkezdtek külföldre is exportálni, eközben pedig több külföldi kereskedő is egyre erőteljesebben fontolgatja a magyarországi piacnyitást, néhányan pedig már meg is tették. Egyébként a magyarok anélkül is szívesen rendelnek már most is külföldi webshopokból, hogy azok magyar változatai elkészültek volna. Gondoljunk csak az eBayre vagy az Amazonra és a kínai Aliexpresszre.
Évek óta azt is hallani lehet, hogy például az Amazon komolyabban is elkezd nyitni Magyarország felé, és akkor „jajj, mi lesz” a magyar e-kereskedőkkel, hiszen „annyi pénzük van, hogy a magyar e-kereskedelem szereplőit reggelire megehetnék”. Egy kicsit ennek a szellemiségében is zajlott a konferencia, de az előadók egyáltalán nem tűntek kétségbeesettnek, sőt pont azért is gyűltek össze, hogy egymással is kicseréljék ismereteiket, és felkészüljenek az új időkre. A SzEK.org-os csapat a külföldi társszervezetekkel, például az Ecommerce Europe nevű nemzetközi szervezettel is egyre szorosabb kapcsolatokat épít ki, a konferencián is több külföldi előadó vett részt, többek között az Ecommerce Europe-tól, de érkezett előadó például Lengyelországból, Csehországból, Romániából, sőt Németországból is, hogy az ottani piacok sajátosságairól beszéljenek, hátha valamelyik magyar piaci szereplő is megpróbál ezen területekre betörni. (Az Ecommerce Europe előadójának mondandójáról cikkünkben később még szó lesz.) 
Vásárlás 3D-ben
Ormós Zoltán a konferencia szünetében a 24.hu-nak arról beszélt, hogy az elektronikus kereskedelem jelentős változás előtt áll a különböző technikai innovációk miatt, például megjelentek olyan technikai eszközök, amelyek lehetővé teszik, hogy a vásárlók 3D-s vagy akár kiterjesztett valóságba (augmented reality/AR) lépjenek be és felpróbáljanak ruhákat, belenézzenek egy LEGO-játék legkisebb elemeibe, mintha beleutaznának egy fantáziavilágba, tehát gyakorlatilag olyan szinten próbálhatnak ki termékeket, ami eddig elképzelhetetlen volt.
Élményközpontúság a kulcsa mindennek
Fontos tendencia az is, hogy Magyarországon is fel kell készülni arra, hogy egyre szélesül a külföldi webshopok magyarországi kínálata. Ez elkerülhetetlen esemény. De arra is fel kell készülnünk, hogy a bátrabb magyar webshopok külföldre fognak értékesíteni, és reméljük, hogy minél több közülük sikerre is van ítélve
– nyilatkozta az elnök, aki azt is mondta, hogy főleg azok az e-kereskedők lehetnek sikeresek, amelyek élményközpontú szolgáltatást nyújtanak a vásárlóknak. Ez az internetes kereskedők számára is komoly kihívást tartogat, emiatt folyamatosan újra kell tervezniük az üzleti modelljeiket, szolgáltatásaikat, a weboldalaikon folyamatosan újításokkal kell élniük, igazodniuk kell.
Hol késik az Amazon?
Egyébként ha már lehetőségünk adódott hosszabban is beszélgetni az elnökkel, arra is rákérdeztünk, vajon mi az oka annak, hogy a Amazon magyar webshopjának megnyitása még mindig várat magára, pedig már évek óta ott van a dolog a levegőben. Ormós Zoltán erre azt mondta, jelentek meg külföldi nagyok idehaza (például ilyen az eMag internetes áruház is), tehát ugyan még nem 100 százalékos a piac, de mindenképpen növekszik a külföldi szereplők száma, és a piacot dinamikus növekedés jellemzi abból a szempontból is, hogy ami 2 évvel ezelőtt 6 százalék volt, egy évvel ezelőtt pedig 8 százalék, most 11 százalék: a magyar vásárlóknak ekkora százaléka vásárolt már külföldről, és feltehetően az első vásárlások korlátját áttörve már a második-harmadik vásárlást is meg fogja tenni. 
A SzEK.org elnöke szerint akkora a magyar e-kereskedelmi piac növekedése (20 százalék körül), hogy előbb-utóbb eléri majd a növekedési plafont, ezért is lesznek arra rákényszerülve a magyar kereskedők, hogy a növekedésük fenntartása érdekében nyissanak külföldre.
Jön fel a divat, az óra, az ékszer és az élelmiszer
Kérdésünkre, hogy milyen termékkategóriák mennek most, miket vásárolnak online leginkább a magyarok, azt mondta, hogy bizonyos termékkategóriákban már nagyon komoly érettséget értek el a kereskedők, ilyen például a játék is, ahol a korábbi három számjegyű növekedés már elképzelhetetlen, sőt a két számjegyű is lassan az lesz. Viszont vannak olyan területek mint például a divatáru és a kiegészítők (óra, ékszer) piaca, ahol éppen mostanában lett nagy a fellendülés. Hozzátette, hogy már olyan terméknél is magas a netes vásárlások száma, amelyeknél a terméket korábban ki akarták próbálni az üzletben, de mostanra kezd beállni, hogy a vásárló rendel magának online 4-5 ruhadarabot, ezeket felpróbálja és amelyik nem tetszik, azt legfeljebb visszaküldi a kereskedőnek. És bár a visszaszállítás költsége ilyenkor a vásárlót terheli, de a termék árát 100 százalékban visszakapja. Ormós azt is mondta, hogy egy másik termékcsoport, ahol nagy fellendülés látszik, az élelmiszer. Ez főleg annak tulajdonítható, hogy a piac régi magyar szereplője, a Groby mellett egy nagy külföldi tulajdonú hipermarket (a Tesco) nagy erőforrásokat befektetve megkezdte az online értékesítést. Emellett egyébként további szereplők is fontolgatják a piacra lépést. „Én úgy tudom, hogy már nagyon közel állunk ehhez, két külföldi tulajdonú hipermarketnek is vannak ilyen tervei” – mondta a SzEK.org elnöke.
Vidéken még kevésbé futott fel az élelmiszer-rendelés
– Elhangzott a konferencián, hogy főleg a vidéki vásárlók körében nem igazán elterjedt még az élelmiszer-rendelés. E téren mire számít? – kérdeztük.
– Igen, ez elhangzott, de az, hogy nem úgy elterjedt, mint Budapesten, természetes, hiszen az is hozzátartozik, hogy csak a legutóbbi időben nyitott ki öt-hat vidéki város felé ez a külföldi tulajdonú szupermarket, amelyik már értékesít online, tehát a vidéki piacra azt lehet mondani, hogy az embereknek esélye se nagyon volt korábban, hogy a neten vásároljanak, egész egyszerűen azért, mert nem volt kínálat. Bizonyos, úgynevezett kézműves vagy speciális élelmiszer-ipari termékek esetében már van online kínálat, de ez nem a teljes körű hipermarketes kínálatot jelentette. 
Kína az első helyen
Jorij Abraham, az Ecommerce Foundation képviselője arról beszélt, hogy 2020-ra hogyan fogunk vásárolni és erre hogyan érdemes felkészülni. Ezt a szervezetet egyébként az Ecommerce Europe hozta létre, és már 32 szervezettel működnek együtt. Többek között online wiki-s útmutatót készítettek, valamint nemzetközi és több nyelven elérhető riportokat tesznek közzé a piacok sajátosságairól. Az Ecommerce Foundation az idei évben európai szinten 12 százalékos növekedésre számít, a webshopos piac 2016-ban 510 milliárd euró méretű lesz. Az előadó örömtelinek nevezte, hogy nem csak a vásárlók száma nő, de a vásárlási kosár értéke is, tehát többet is vásárolnak az emberek.
A teljes kereskedelmi szektoron belül már 8 százalékot tesz ki az e-kereskedelem. Az e-kereskedelem fejlettségét tekintve az Egyesült Királyság számít vezetőnek Európában, őket Franciaország követi, a harmadik helyezett pedig Németország. Világszinten egyébként Kína a legnagyobb e-kereskedelmi piac, és az Egyesült Államok csak a második helyen található. Az amerikai piacot a brit követi.
Az Ecommerce Foundation Magyarországon 20,4 százalékos növekedést prognosztizál. Ők is kiemelték, hogy jelenleg a vezető termékkategória ugyan még mindig a telekommunikáció és az informatika, de jelentősen nőni fog a divat, és várhatóan az élelmiszer típusú kereskedelem még inkább fel fog pörögni, hasonlóan az Egyesült Királysághoz.
Ezer utazási iroda zárt be az Egyesült Királyságban
Ugyancsak ez az előadó azt mondta, hogy 2020-ra várhatóan nagy mértékben visszaesik majd az utazási irodák forgalma, ami már most is érezhető. Az Egyesült Királyságban például már ezres nagyságrendben kényszerültek utazásszervező irodákat bezárni az internet hatása miatt.
Egy másik trend, hogy az emberek lustulnak, ezért a szöveg helyett egyre inkább a videós, képi tartalmak mennek, amire a kereskedőknek is fel kell készülniük. Egy másik tendencia a sharing economy, vagyis a megosztáson alapú gazdaság előtérbe kerülése (ilyen például az Airbnb vagy az Uber is). Nagyon népszerű például az egyik online fúrógép-megosztó, sőt ma már a kutyánkat is megoszthatjuk másokkal, ami azért jó, mert valószínűleg nem mindig van időnk elvinni az ebet sétálni, ezzel viszont örömet okozhatunk másoknak. 
Testszkennerek, okosszemüvegek, hologram és más innovációk
Az előadó azt mondta, hogy rengeteg új technológia jelenik meg a következő időszakban, amit a kereskedőknek mind le kell majd követnie. A Starbucks kávézóláncba betérve például, az arra alkalmas telefonnal rendelkezők jóval egyszerűbben és gyorsabban juthatnak kávéhoz, a rendelést a telefonról le lehet adni és ki lehet fizetni, de ilyen izgalmas innováció a Me-Ality a 3D testszkennere is, amely 150 ezer adatponton szkenneli a testet, és lehetővé teszi a távolról történő ruhavásárlást. Izgalmas dolognak ígérkezik a hologramok előtérbe kerülése is, ami nagy mértékben támogathatja az értékesítést.
Az Ecommerce Foundation képviselője arról is beszélt, hogy az online kereskedelem csatornái is megváltoznak, gyorsan terjed például a táblagép és a mobil, sőt az okoseszközökről, okosóráról, vagy okosszemüvegből történő rendelések száma is érezhetően növekedni fog 2020-ra. Ő személyesen arra számít, hogy 2020-ban csak bemondjuk az eszközünknek, hogy vásárlás, és már meg is vehetjük a termékeket, hiszen az eszközeink ismerni fogják a pontos méreteinket, vásárlási szokásainkat, és a bankkártyaszámunkat sem kell majd minden vásárláskor bepötyögni, mert a kártyaadatokat biztonságos módon eltárolják majd a vásárlásra használt eszközök.
A szakértő jóslatai között elhangzott az is, hogy várhatóan a rendelt termékek is egyre inkább digitálisak lesznek, például érkezik a digitális evőeszköz, és chip lesz a pelenkában, ami jelez, ha időszerű a csere, de például az ékszereket is 3D nyomtatókkal állítják majd elő.
A Big Data miatt előre megsejthető, mit fogunk rendelni
Fontos tendencia még a Big Data előretörése is, ennek köszönhetően előrejelezhetők, hogy várhatóan mit fogunk vásárolni. Ez úgy működik, hogy a webshopokban számtalan adat keletkezik, ezeket feldolgozva következtetnek a vásárlási szokásainkra. Ezt azonban nehezíti, hogy a felhasználók három csoportra oszthatók: a felhasználók 16 százaléka „fundamentalistaként” kikapcsol minden cookie rögzítést, ezért őket nehéz vagy lehetetlen megfigyelni és számukra releváns termékeket ajánlani. A felhasználók 31 százaléka azonban nem törődik ilyen kérdésekkel, a többiek pedig pragmatistaként abban reménykednek, hogy kedvezményt kapnak a szokásaik megfigyeléséért cserébe, ezért belemennek az ilyesmibe. (Lásd hűségkártyák sikere.) 
Sokcsatornás értékesítésé a jövő
Jorij Abraham azt is mondta, hogy egyre inkább megfigyelhető jelenség Európában, hogy bezárnak offline boltokat, hogy a kereskedést online-ra tereljék át, de legalábbis omnichannel működésre állnak át: a bolti kereskedés ugyan megmarad, de mellette nyitnak az online felé. A szakértő megemlített egy kutatást, ami alapján az emberek 36 százaléka arra számít, hogy a jövőben kevesebbet fog áruházba járni, többek között a parkolás miatt, valamint mert hiányzott számára az élmény az áruházakban.
Az oroszok és a hollandok is Kínából rendelnek
Abraham szerint a jövőben még inkább meg fog erősödni a határon átnyúló e-kereskedelem, sőt már ma is mindennapos jelenség, hogy például a hollandok Kínából rendelnek maguknak. Az előadó ezzel összefüggésben megemlítette, hogy a kínai Alibaba/Aliexpress már az orosz piac 30 százalékát megszerezte magának.
Abraham és csapata azt is látja, hogy a fogyasztók egyre nagyobb beleszólást követelnek maguknak a termékekbe, szolgáltatásokba. Ezzel is függ össze, hogy megváltoznak az üzleti modellek. Egyes kereskedőknél már most is lehetőség van arra, hogy az esküvői gyémántgyűrűket az interneten testre szabhassák, és a termék 2 napon belül érkezik a futárral.
Abraham legfőbb tanácsa az volt a magyar kereskedőknek, hogy kezdjék el alaposan tesztelni a megcélozni kívánt piacokat, és igyekezzenek egy érzelmekre épülő, sok emócióval összekapcsolható márkát felépíteni
Az Amazon vezet, de az OTTO is feljött a nagyok közé
A konferencián ismertették a magyarországi e-kereskedelem számait is, melyről itt írtunk részletesebben. A lényeg: nagyon szép a növekedés, bár még mindig a készpénz bűvöletében élünk. Egy másik előadásból pedig azt is megtudhattuk, hogy Európában a TOP50 kereskedőből 39 már online értékesíti a termékeit.
A legnagyobb nemzetközi e-kereskedelmi szereplő az Amazon, az Apple, a jd.com, a Walmart és az OTTO volt, Európában pedig az OTTO, a Tesco, valamint a Group Casino FMCG-cég tartozik a legnagyobb három szereplők közé. Nagy erőkkel jönnek fel az olyan márkák is mint a DM, a Douglas, a Rossmann, az Yves Rocher és a Boots. Az európai fiatalok főleg a biztonságos fizetést, a jó minőséget, az olcsóságot és a megbízhatóságot tartják elsődlegesnek vásárlásaik során.
Egyre népszerűbb a netes ruharendelés
Tanácsok és bemutatók 
A konferencián egyébként 64 előadó, mintegy 300 résztvevő, köztük a tíz legnagyobb magyar e-kereskedő vezetője, kormánytisztviselők és a már említett négy testvérszervezet delegációja vett részt. A befektetői oldalról hallottunk például előadást arról, hogy ha valaki befektetőt szeretne bevonni a webshopot működtető cégébe, akkor milyen szempontok szerint készüljön erre, illetve hogyan értékelik a cégét, de sok szó esett fogyasztóvédelmi témákról, például az online vitarendezési fórumról is. A Google magyarországi szakemberei pedig azt mutatták meg, hogyan változik meg a Google Analytics, és ez hogyan érinti az e-kereskedőket. Azt is megtudhattuk egy webshopmotorok fejlesztésével foglalkozó előadótól, hogy a webáruházak keresőmotorjait hogyan fejlesztik manapság annak érdekében, hogy az elgépelések vagy a termékkategóriákra vonatkozó szinonimák használata ellenére is megtalálják a kívánt termékeket a vásárlók. A fejlesztések egyik iránya az is, hogy a szezonális termékekre is optimalizálják a keresést, hogy egy-egy vásárlási folyamatnál releváns kapcsolódó termékeket ajánljon fel a rendszer a webshop látogatójának. Egy ilyen keresőmotoros fejlesztés bizony nagyon is megtérülő dolog, a Praktikernél például 18,76 százalékkal nőtt a vásárlások kosárértéke és 30 százalékkal csökkent a találatot nem hozó keresések száma egy ilyen fejlesztés eredményeként. A Budapesti Metropolitan Egyetem e-kereskedelem területért felelős oktatója pedig azt mutatta be, hogy az internetes vásárlásoknál a fizetési folyamat leegyszerűsítésével milyen eredményeket lehet elérni, illetve azt, hogy a vásárló ezen a ponton is nagyon könnyen elbizonytalanodhat, ha például valami nem úgy működik, ahogyan azt várná.
A SzEK.org konferenciáján, még az első este megrendezett gálavacsorán hirdették ki egyébként azt is, hogy kik lettek az év internetes kereskedői.
Ha még érdekli a reklámpiac: cmsales.hu (x)"
Hungary,2016-06-09,24.hu,https://24.hu/fn/gazdasag/2016/06/09/800-ezer-euros-buntetest-kapott-franciaorszagban-az-uber/,800 ezer eurós büntetést kapott Franciaországban az Uber,"A párizsi büntetőbíróság 800 ezer eurós büntetést szabott ki csütörtökön az internetes fuvarmegosztó szolgáltatást nyújtó Uber franciaországi leányvállalatára, az Uber France-ra, valamint a vállalat két vezetőjét is kisebb összegű bírsággal sújtotta.					
A bíróság bűnösnek mondta ki a vállalatot illegális taxiszolgáltatás nyújtásában és megtévesztő kereskedelmi gyakorlat folytatásában, főleg azt kifogásolta, hogy
olyan illegális rendszert alakított ki, amely amatőr sofőrök és ügyfelek között létesít kapcsolatot.
Az Uber legolcsóbb szolgáltatása az UberPop, amely okostelefon segítségével vehető igénybe, és az ebben a rendszerben dolgozóknak nem kell rendelkezniük taxivezetői engedéllyel, azaz amatőr sofőrök fuvarozzák az utasokat. Franciaországban tavaly betiltották az UberPopot.
Az Uber Nyugat-Európáért felelős igazgatója, Pierre-Dimitri Gore-Coty 30 ezer eurós, az Uber France vezérigazgatója, Thibaud Simphal 20 ezer eurós büntetést kapott, mert a bíróság bizonyítottnak látta a megtévesztő kereskedelmi gyakorlat folytatása, illegális taxiszolgáltatás működtetésében való bűnrészesség és az adatvédelmi törvények megsértése vádját.
114 millió eurót kértek
A bíróságon a 38 felperes – köztük több taxivállalat – összesen 114 millió euró kártérítést és kamatot követelt anyagi veszteségekre, 5,2 millió eurót pedig az erkölcsi veszteségre hivatkozva. Mivel számviteli bizonylatokkal nem tudták igazolni bevételeik csökkenését, a bíróság elutasította a vagyoni kártérítésre vonatkozó kérelmet. Az erkölcsi kárt viszont elismerte, ezért 48 600 eurós kártérítést ítélt meg a felpereseknek.
A vállalatra és két menedzserre kiszabott bírság felét kell azonnal kifizetni, a másik felét felfüggesztve szabta ki a bíróság.
Az Uber egyik szóvivője közölte, hogy megfellebbezik az ítéletet.
Ez az első alkalom, hogy a világ legértékesebb, magántőkéből létrehozott és működtetett vállalkozásának vezetői is bíróság elé kerültek, 
bár maga az amerikai székhelyű Uber számos jogi csatába bonyolódott, miközben 2009-es alapítása óta közel 70 országra terjesztette ki működését.
Frankfurtban a fellebbviteli bíróság éppen csütörtökön döntött úgy, hogy elutasítja az Uber fellebbezését az UberPop szolgáltatást márciusban betiltó elsőfokú ítélet ellen. Az Uber amúgy már egy éve felfüggesztette a “fapados” szolgáltatást Németországban. Olaszországban és Spanyolországban ugyancsak bíróságok tiltották be az UberPopot, míg Belgiumban és Hollandiában még függőben vannak a fellebbezési eljárások. 
Az Európai Bizottság egy hete közzétett iránymutatása szerint a közösségi gazdasági modellre épülő vállalkozások, mint például a magánszállásokat kínáló Airbnb és a fuvarszervező Uber betiltása kizárólag a legvégső esetben helyénvaló. Ezeket a szolgáltatókat csak akkor indokolt működési vagy egyéb engedély kiváltására kötelezni, amennyiben ez a “vonatkozó közérdekű célok elérése szempontjából feltétlenül szükséges”.
A bizottság leszögezte, hogy a gazdaság többi szereplőjéhez hasonlóan a közösségi gazdasági modellre épülő vállalkozásoknak is adót kell fizetniük, ugyanakkor fontosnak nevezte a megosztás alapú szolgáltatásokra vonatkozó adószabályok alkalmazásának egyszerűsítését és pontosítását."
Hungary,2016-06-09,24.hu,https://24.hu/fn/penzugy/2016/06/09/csok-hatas-alatt-a-lakaspiac-a-pezsges-nem-mindenhova-er-el/,CSOK-hatás alatt a lakáspiac – a pezsgés nem mindenhova ér el,"A lakáspiac elmúlt 7 évben tapasztalt folyamatait elemezve kiderül, hogy az öt éven keresztül regisztrált csökkenés és a 2014-ben mért csekély növekedés után 2015-ben 15 százalékos országos áremelkedést mutat a Nemzeti Adó- és Vámhivatal tranzakciós adatbázisát feldolgozó OTP Lakóingatlan Érték Indexe. A nominális árszint a 2009-es értéket, a reálár pedig a 2010-es szintet közelíti.
A forgalom nagyjából 15 százalékos bővülést mutat, de még így is ugyanennyivel elmarad a 2008-as szinttől. A fővárosi értéknövekedés 22% körül alakult, míg a többi településen összességében 9-12 százalékos volt a drágulás. Ingatlantípusonként vizsgálva, az olcsó, de kiadásukat követően kiváló megtérülést biztosító lakótelepi lakások ára egy év alatt 21 százalékkal, a téglalakásoké 19 százalékkal, míg az önálló házaké 10 százalékkal emelkedett.
Eltérő forgalmi adatok
A 2015-ös forgalom, annak ellenére, hogy 130 ezer feletti ingatlan cserélt gazdát, országosan nagyon eltérő adatokat mutat. Három megyében – Békés, Győr-Moson-Sopron és Heves – például a látványos 2014-es emelkedés után, tavaly már 6 és 13% közötti visszaesés volt tapasztalható a forgalomban. Pest megyében ugyanakkor közel negyedével, míg Zalában, Baranyában és Csongrádban, valamint a fővárosban is 20% felett növekedett az adásvételek száma.
Budapesten ezzel negyvenezer fölé emelkedett a tranzakciószám. A fővárosban egyébként csak egy kerület akad, a XI., ahol 3 százalékos visszaesés mérhető az előző évi, kiemelkedő, 55 százalékos növekedés után. Adásvétel szempontjából a legnépszerűbb kerület továbbra is a XIII., a legtöbb tranzakciót itt regisztrálták. Ezt követi szorosan egymás után a XIV., VIII. és a VII. kerület. A lakásállományhoz viszonyítva a VII. kerület piaca pörgött legintenzívebben, ahol a 7,7 százalékos forgási sebesség mutató azt jelenti, hogy ott átlagosan kevesebb, mint 13 év alatt cserél gazdát egy ingatlan – foglalta össze a tapasztalatokat az OTP Jelzálogbank ingatlanpiaci elemzője, Valkó Dávid.
Amennyiben a fővárosi kerületek árváltozását figyeljük meg, kiderül, hogy a budapesti átlag (22%) felett egyrészt a nagy lakótelepekkel rendelkező kerületekben (III., IV., X., XV., XVII.), másrészt a befektetési céllal leginkább keresett pesti belvárosi kerületekben (V., VII., VI.), illetve a bel-budai I. kerületben drágultak egy év alatt a lakások. Olyan kerület tavaly nem volt, ahol csökkentek volna az ingatlanárak. Irányítószám-körzet szintjén vizsgálva, valamivel 50% felett drágult, és ezzel élen áll a fővárosban a VIII. kerület hagyományosan eddig legolcsóbb, Magdolna-negyed része. Kétségtelen, hogy piaci információk szerint ott egy új építésű társasház eladott lakásai húzták fel az átlagárat. Ugyanakkor, ha ezt az utcát kivesszük az elemzésből, akkor is közel 40 százalékos lakásár-emelkedést mutat ez a körzet, s ezzel a Békásmegyeri lakótelep mögött áll a dobogón. 
Székesfehérváron csaknem 20 százalékkal nőtt az átlagár
Az OTP Jelzálogbank szakértője szerint az eladási árakat tekintve vidéken is hasonló a tendencia, mint a fővárosban. Míg 2014-ben a tizenkilenc megye közül csak négyben nőtt, tavaly már egyedül csak Nógrádban csökkent minimálisan az eladott lakóingatlanok átlagára. Az országos átlag 15% feletti volt a drágulás a főváros mellett Békés, Fejér, Jász-Nagykun-Szolnok, Hajdú-Bihar, Győr-Moson-Sopron és Vas megyében. A lista ellentétes végén Nógrád előtt Zala, Somogy és Heves állnak 6% alatti értékekkel.
A megyeszékhelyek között Székesfehérvár áll az élen, itt 19 százalékos volt az áremelkedés. A 15 százalékos érték felett nőtt emellett Békéscsabán, Debrecenben, Szombathelyen, Veszprémben és Tatabányán az eladott lakóingatlanok átlagára. Salgótarján az egyetlen olyan nagyváros, ahol 2,7 százalékal csökkentek az árak. A látványos pozitív irányú árváltozás több megyeszékhelyen egyértelműen a forgalom jelentős részét adó lakótelepi lakások átlag feletti drágulására vezethető vissza.
Győr mellett már Debrecenben is 200 ezer Ft/m2 felett az átlagár
A tavalyi árváltozások során kialakult négyzetméterre vetített átlagár ranglista nem tartalmaz nagy meglepetést: a megyék között továbbra is Győr-Moson-Sopron a legdrágább, 234 ezer Ft/m2 átlagárral. Nyugati határmegyénk 15 százalékot meghaladó áremelkedésével ráadásul tovább növelte árelőnyét a sorrendben következő Somogy és Pest megyéhez képest. A 200 ezres limitet még Somogy megye, a 175 ezres szintet Pest és Hajdú-Bihar megye haladja meg – sorolta Valkó Dávid.
A legolcsóbb átlagár hagyományosan Nógrád megyére jellemző, valamivel 70 ezer Ft/m2 feletti árszinttel; emellett még Borsod-Abaúj-Zemplén marad a százezres szint alatt. A legdrágább megyeszékhely 2015-ben is Győr volt 244 ezer Ft/m2-rel, s tavaly már Debrecenben is átlépte a 200 ezer forintot az átlagos négyzetméterenkénti árszint.
A fővárosban a nagyrészt a turisztikai célú, rövid távú lakáskiadás (’Airbnb’) hihetetlen népszerűségét követő befektetői roham okozta 30 százalékos árnövekedés után az V. kerület továbbra is messze vezeti a budapesti árrangsort, közel 480 ezer Ft/m2-rel. Ehhez képest a második legdrágább II. kerület átlagára csak kevéssel haladja meg a 400 ezer Ft/m2-t. A 300 ezres szint fölé még az I., XII., VI., XI., XIII. és IX. kerületek jutottak. A statisztikák szerint a 200 ezer forint alatti árral rendelkező lakások zömében a XXIII., XXI. és XX. kerületekben találhatóak. 
2016: berobban az új lakások piaca
Valkó Dávid, az OTP Jelzálogbank vezető elemzője szerint jelenleg egy ciklikus ingatlanpiaci válság fellendülési stádiumában járunk, amely – a kedvezőtlenebb demográfiai folyamatok kivételével – szépen párhuzamba állítható az ezredforduló lakáspiaci történéseivel, amikor is a hosszabb recessziót követően a már önmagától is élénkülő keresletre állami kamattámogatott hitel és szocpol formájában komoly állami ösztönzők érkeztek.
Ezek az eszközök 2016-ban a Családok Otthonteremtési Kedvezményének (CSOK) bővítése, az új lakások áfájának csökkentése, valamint a magánépítkezések esetén az áfa-visszatérítésének lehetősége formájában jelentek meg. Az intézkedések piaci hatásai – noha a CSOK-ra jogosultak egyelőre inkább csak érdeklődő tömeget alkotnak, mivel a többség vásárlásai később realizálódnak – néhol már az idei év első hónapjaiban is látványosan megmutatkoztak az új lakások szegmensében.
Néhány példa:
A beruházók előrehozták a lakásaik meghirdetését, s a nagyobb projektek esetében már hónapokkal az építési engedély megszerzése előtt regisztrálni lehet a még csak a tervezőasztalon létező lakásokra. Budapesten csak az idei első öt hónapban kb. 120 új, vagy korábban félbehagyott, de most újraindított lakásprojekt lakásait kezdték hirdetni; a válság idején másfél év alatt regisztrált ennyi új beruházást az OTP Jelzálogbank.
A válság éveiben is építő kis számú beruházó mellett újra aktivizálódnak az elmúlt években „tetszhalott” kisebb-nagyobb cégek, valamint szép számmal várhatók új szereplőként – gyakran tapasztalatlan, s csak a piaci boom-ot meglovagolni szándékozó – piacra lépők is.
A budapesti tömegpiacon a valódi versenyhelyzet hozta árkorrekcióig (még egy-másfél évig biztosan) hozzá kell szokni a legkeresettebb kerületekben, így a IX. és a XIII. kerületben az 500 ezer Ft/m2 körüli / feletti, vagy a pesti belvárosban akár 8-900 ezer Ft/m2-t elérő fajlagos árakhoz. Mindeközben a megyeszékhelyek többségében is egyre gyakrabban hármassal – a nyugati határ mentén akár négyessel – is kezdődhetnek az új építésű lakások képzeletbeli négyzetméterenkénti árcédulái.
A keresettebb megyeszékhelyeken (pl. Győr, Veszprém, Pécs) akár 30-50%-kal nőtt a jó fekvésű telkek árszintje, amiért gyakran a kisebb társasházat építők és a családi házat tervezők között verseny indult meg.
Összefoglalva tehát, ami biztos, hogy az újlakás-piac kínálati oldalának látványos megindulása látszik kirajzolódni. Ami a piac lufi jellegére, az építési minőséget firtató, az esetleges csődhullámra vonatkozó kérdéseket illeti, azokra viszont egyelőre nem lehet felelősséggel válaszolni. Valkó Dávid a piac egészéről összességében azt gondolja, hogy – előre nem látható válsághatással nem kalkulálva – a forgalom emelkedő üteme a következő két-három évben mindenképpen kitarthat.
Ennek során a tranzakciószám az idénre becsült 150 ezer után középtávon beállhat a válság előtti néhány év átlagának tekinthető 170-190 ezres intervallumba. Az áremelkedés éves mértéke a 2015-ös meredek növekedés után már idén egy számjegyűre mérséklődhet, de a pozitív irány még évekig maradhat (az OTP Ingatlanpont eladásai az első negyedévben 9%-os emelkedést mutatnak a tavalyi teljes évhez képest). Ebben nem hoz változást a 2016-os módosítások összessége sem, hiszen az új lakások kereslete nem tud annyi vevőt elvonni a forgalom döntő részét adó használt lakás piacról, hogy ott árcsökkenés következzen be – ad előrejelzést az elemző."
Hungary,2016-05-17,24.hu,https://24.hu/elet-stilus/2016/05/17/a-legismertebb-mai-cegek-logoi-mind-ebbol-a-regi-japan-konyvbol-erednek/,A legismertebb mai cégek logói mind ebből a régi japán könyvből erednek,"A Nike pipája, a McDonald’s nagy “M”-betűje, az Apple almája, a Twitter madárkája. Mind olyan szimbólumok, amelyek ma már a mindennapjaink részét képezik, ezért szinte el sem tudjuk képzelni őket egymás nélkül, a jelentésük végérvényesen egybeforrott. Épp emiatt szinte hihetetlen, hogy egyes nagy cégeknek a logói valaha nem az övék voltak, pontosabban: sok esetben nem az adott vállalat találta ki azt a formát, grafikát, színkombinációt, amellyel aztán népszerű lett.
Spencer Chen, az Alibaba.com kereskedőoldal alelnöke, aki egyben a vállalat marketingért és üzletfejlesztéséért felelős embere, kirakott a Twitterére egy posztot, amelyben “lerántja a leplet” a fülhallgatókat gyártó, azóta az Apple által bekebelezett Beatsről, a közösségi szállásszolgáltatást áruló Airbnbről és a Flipboard nevű hírolvasó szolgatátásról.
Nothing is original, esp. in #design. (btw, these are NOT the logos of Medium AirBNB, Flipboard, and Beats)pic.twitter.com/JNDsM0rhod
— Spencer Chen (@spencerchen) 2016. április 27.
Chen azt írja, hogy ma már semmi nem eredeti, különösen a dizájn nem. Az Alibaba alelnöke egy régi japán grafikus könyvből posztolt egy részletet, amelyben egy az egyben megtalálhatók az említett cégek logói. A Trademarks & Symbols (Volume 1: Alphabetical Designs) című könyv a nyolcvanas években jelent meg, és az ABC összes betűje megtalálható benne különféle dizájnolt formákban. A Twitteren ezután valóságos vita indult arról, hogy az említett cégek csupán inspirálódtak, vagy pedig egyszerűen plagizáltak, vagyis loptak.
A közösségi oldal másik fele a védelmébe vette a vállalatokat, mondván ma már képtelenség újat kitalálni, nem lehet mindig innovatívnak lenni.
Szerintetek ez már lopásnak számít?
Via"
Hungary,2016-06-06,24.hu,https://24.hu/belfold/2016/06/06/elado-a-parlament/,Eladó a Parlament,"Kollégánk az Oktogonnál bukkant erre a lakáshirdetésre. Sétálgatott ott a jó időben, nézelődött jobbra-balra, amikor egyszer csak meglátta ezt:
 
A kép tanulsága szerint Rogán Antal elkezdte árulni a Parlamentet. Fontos, hogy ez egy CSOK-os lakás, mi más is lehetne? Kifejezetten ajánlják AirBNB-s fiataloknak, függetlenül attól, hogy nemrég részeg turisták loptak a Parlamentből. Az ár baráti, a társaság jó, a kilátás szép, mit akarunk még?"
Hungary,2016-05-06,24.hu,https://24.hu/tech/2016/05/06/az-eszt-kepviselo-szerint-az-ubert-nem-szabad-megallitani/,Az észt képviselő szerint az Ubert nem szabad megállítani,"Kalle Pallinggal, az Ubert tárt karokkal fogadó Észtország parlamenti képviselőjével beszélgettünk az új gazdaság és a technológia elé gördített emberi akadályokról, és sok-sok jó példáról.					
Az Informatikai Vállalkozások Szövetsége által rendezett IVSZ Vállalati Innováció Konferencia talán legfontosabb előadója volt Kalle Palling, észt parlamenti képviselő, aki már prezentációjában is a digitális gazdaság és állam működésének előnyeiről beszélt, kérdéseinkre válaszolva pedig annyira, de annyira egyszerűnek tűnt minden, ami nálunk valahogy még mindig bonyolult és értetlen. Elsőként azt próbáltuk megérteni, hogy az észt kormányzat már a kezdetektől ilyen barátságosan állt-e a megosztáson alapuló vállalkozások (sharing economy) témaköréhez, és ezen belül az itthon folyamatosan támadott Uberhez.
24: Amikor annak idején az Uber megérkezett Észtországba, mi volt a döntéshozók első reakciója? Azonnal szimpatikus volt a szolgáltatás, vagy azért először önök is távolról méregették, és azon gondolkodtak, tűrjék, tiltsák, vagy támogassák?
Kalle Palling: Természetesen először nem tudtunk róluk sok mindent azon kívül, hogy a parlamentből már volt, aki utazott Uberrel külföldön, de ettől persze a pontos működési, jogi és gazdasági hátterükről nem volt meg minden információnk. De alapvetően nyitottan fogadtuk őket, és amikor beszámoltak a pontos terveikről, egyértelműen meggyőztek minket. Abszolút partnerek voltak a jogi és adózási hátterük rendezéséven is. Amikor egyértelműen jelezték, hogy hajlandóak minden téren törvényesen működni, közösen dolgoztunk ki egy olyan jogi és adózási konstrukciót, aminek segítségével az Uber sofőrök kifejezetten egyszerűen, és bizonyos téren kedvezményesen regisztrálhatnak az adózási rendszerbe, és intézhetik az adminisztrációt.
Kalle Palling
24: Ennyire egyszerű volt minden? Ők azt mondták, hogy adóznának, és csont nélkül született egy mindenkinek megfelelő megoldás?
KP: Az első megbeszélésünk után néhány héttel máris egy felkészült delegációval látogattak vissza az észt adóhatósághoz, és továbbra is elkötelezettnek bizonyultak arra, hogy mindent a helyi játékszabályok szerint csináljanak. Ezek után az adóhatóság személyre szabottan elkészített nekik egy olyan megoldást, amelynek segítségével a sofőrök tevékenysége alapján gyakorlatilag automatikusan számolódik ki a befizetendő adó mértéke. 
Az első megbeszéléstől számított hat hónapon belül a rendszer rendelkezésre állt és működött, és bár önkéntes alapú, a sofőrök nagy többsége máris csatlakozott hozzá. Ehhez persze az is kellett, hogy Észtországban a folyamatos reformok és fejlesztések miatt az adózás menete nem csak a folyamatot, de a technológiát tekintve is kifejezetten egyszerű, sokan csak “három perces bevallás” néven emlegetik.
24: Mármint mi benne a három perc?
KP: A teljes éves adóív kitöltése maximum ennyi időt vesz igénybe. A teljesen online rendszert úgy fejlesztettük ki, hogy a lehető legtöbb automatizáció mellett a legkevesebb manuális feladat háruljon a kitöltőre. A dolog sikerét jól mutatja, hogy nálunk az éves bevallást minden évben február elsejétől lehet beadni, és aznap éjfél után öt perccel már tizennégyezer kitöltött adóív potyog be a rendszerbe, hajnali 1 órára pedig már 65 ezer bevallás érkezik meg az adatbázisba.
A rendszer működésének persze csak egyik eleme az egyszerűség, az automatizmusok és a felhasznált technológiák miatt azonban az is fontos, hogy az adóvisszatérítéseket az állampolgárok a bevallás leadásától számított négy munkanapon belül meg is kapják.
24: Viszont érdemes az első kérdésre visszatérni egy másik irányból. Az már ugyanis látszik, milyen egyszerűen működik például az adózás, vagy akár egy új gazdasági forma érkezése az országba, de miért áll ilyen nyitottan az újdonságokhoz a kormányzat? Sokfelé nem ezt tapasztaljuk, inkább az óvatosság, vagy akár a változások elutasítása a gyakorlat.
KP: Mi úgy látjuk, hogy az emberek olyan országba szeretnek jönni, ahol a dolgok átláthatóak, egyszerűek és kifizetődőek. A munkaerő beáramlása akkor működik, ha Észtország vonzó lesz mások számára, ha azt látják, hogy ott minden gyorsan és könnyen elintézhető, nincs bürokrácia.
Mondom máshogy: szimplán ésszerűnek kell lenni. Az Uber esetében is ez látszik: Tallinn belvárosában egy órányi parkolás kerül annyiba, mint egy átlagos út Uberrel. Mi a családban is nagyon gyorsan átláttuk ezt, és eladtuk a második autót, mert ha összeadtuk a költségeket a benzintől a parkolási díjakon és adókon át az esetleges meghibásodásokig és büntetésekig, még mindig olcsóbban jön ki az, hogy akár naponta háromszor, négyszer is Uberrel utazzunk. 
Ugyanez motiválta azt is, hogy a helyi lakosok számára a tömegközlekedés teljesen ingyenes. Ha pedig valaki gyorsabban szeretne valahová eljutni, vagy nem szeretne átszállni, akkor ott az Uber, vagy a taxi, mindenki azt választja, ami számára a legkényelmesebb.
24: itt jön a képbe a taxicégek és az Uber közötti ellentét, ezt hogy oldotta fel az észt közigazgatás?
KP: Úgy, hogy az Uberre teljesen más szabályozási kötelezettségeket szabtunk meg, mint a taxikra. Lazábbakat. Mielőtt elkezdene csodálkozni, hogy miért nem pont fordítva, a dolog nagyon is egyszerű. A taxiknál van egy alapvető minőségi szint, amit nem a taxicégek, hanem az őket irányító közigazgatási szervek szavatolnak. Épp ezért kell őket komolyabban szabályozni, hiszen valahol végeredményben a mi felelősségünk minden egyes autó minősége, a taxis teljesítménye, a viteldíjak mértéke, az, hogy az autós trükközik-e az útvonallal vagy a díjazással. Az Ubernél ott egy teljesen jól működő önszabályozás a közösségi működtetés miatt, a rendszerben azonnal látható a viteldíj, a megtett útvonal, ha pedig hívunk egy autót, rögtön megnézhetjük a sofőr értékelését.
Máshogy fogalmazva a taxikért valahol mi vállalunk felelősséget, ezért egyértelműen jobban szorítjuk a gyeplőt, míg az Uberért az Uber vállal felelősséget azáltal, hogy ez áll érdekében. Az utasok nem fognak az adott sofőrrel utazni, ha az értékelésén látszik, hogy rosszul vezet, vagy trükközik, ahogy magát a szolgáltatást sem használják majd, ha rossz tapasztalataik vannak, mert ez az összes többi utas számára azonnal láthatóvá válik.
24: Ez teljesen szimpatikusan hangzik, de hogy fogadták ezt a taxicégek? Tiltakoztak? Megszűntek? Fejleszteni kezdtek?
KP: Volt, aki próbált tiltakozni, de egyértelművé tettük számukra, hogy ez az új felállás számít az igazi versenyhelyzetnek. Az igazán korszerűen gondolkozó cégek pedig belátták, hogy nem lehet sokáig a haladás ellen lobbizni, inkább igyekeznek fejlesztésekkel felzárkózni. Aki nem így tett, attól láthatóan elkezdtek átszivárogni a sofőrök az Uberhez. 
Persze ez nem is csoda. Észtországban átlagosan 1000-1200 euró a havi átlagkereset, egy taxicég alkalmazottja azonban elsején automatikusan 500 euró mínusszal kezdi a hónapot, hiszen fizetnie kell a tagsági díjat a diszpécserszolgálat, a céglogó és egyebek használatáért, az Ubernél viszont csak annyi kell, hogy legyen egy jó állapotban lévő autónk, onnantól mi döntjük el, mennyit dolgozunk és ezáltal mennyi bevételhez jutunk. Ráadásul a legújabb statisztikáink szerint egy átlagos észt taxis óránként 1,2 fuvart bonyolít le, míg egy Uber sofőr kettőt. Tehát többet keres eleve, miközben kevesebb kiadása van.
Épp ezért aggódnak a taxitársaságok, és valószínűleg ez váltja ki a budapesti cégekből is a legnagyobb ellenérzést, hogy az Uberre átnyergelő sofőröktől kiesik az a havi 500 eurós fix bevételük. Attól pedig egyértelműen nem kell tartani, hogy a taxik teljesen eltűnnek az Uber hatására. Az idősebbek, vagy akik nem használnak okostelefont, mobilinternetet, esetleg jobban bíznak egy telefonon át elérhető diszpécserben, továbbra is a hagyományos módszert fogják választani.
De igazából Észtország ezen a téren már bizonyított: a Skype-ot ugyebár eredetileg Észtországban fejlesztették, és egyszerűen el se tudok képzelni olyan helyzetet, hogy a telefontársaságok a mostani taxicégek kontra Uber vitához hasonlóan megpróbálták volna betiltani a Skype-ot. Mégis mit mondtak volna? Hogy a Skype illegális? Miközben ha Amerikába akar valaki telefonálni, azt csak vonalas készüléken teheti meg? Mégis miért? És hogy akarták volna szabályozni? Naponta mindenki Skype-olhat, de csak mondjuk négy hívás erejéig? Ez olyan, mintha a lovaskocsisok megszabták volna, hogy ugyan lehet vasúton utazni, de csak maximum négy állomásig, aztán át kell szállni a szekérre? Ilyen nincs, ha valamilyen területen kifejlődik egy gyorsabb, jobb, kényelmesebb, hatékonyabb módszer valamire, azt nem lehet csak azért elnyomni, mert valakinek az újítás gazdaságilag nem áll érdekében.
24: Gondolom a sharing economy résztvevői közül nem csak az Uber van jelen Észtországban, más esetekben is ilyen rugalmas minden? 
KP: Természetesen, folyamatosan érkeznek a nemzetközi szinten már működő modellek, például az Airbnb. Ez természetesen a hoteleknek és a különféle egyéb szállás-szolgáltatóknak nem tetszik feltétlenül, de kormányzati szinten itt sem kell foglalkoznunk ezzel a kérdéssel, a piac majd szabályozza magát. Egy városnézésre érkező turista, vagy egy költséghatékonyabb család lehet, hogy így fog szállást foglalni, de mondjuk egy üzleti úton lévő menedzser, vagy egy kifejezetten pihenni érkező utazó továbbra is szállodát választ majd.
A kérdés itt is az, hogy az adott szolgáltatásban részt vevő magánszemélyek hogyan szeretnének adózni és lejelenteni a tevékenységüket. Mert egy ilyen közösségi szolgáltatás valahol végül mindig a magánszemélyeknél végződik, ők azok, akiket valamilyen formában a jogszerű működésre kell motiválni. Ha pedig a jogi és adózási környezet egyszerű és kedvező, ezzel nem lesznek jelentős problémák, de a szolgáltatónak is az áll érdekében, hogy minden szinten lefedett hátterű emberek képviseljék őket.
Még egy indok arra, hogy egy kormányzat nyitottan álljon a sharing economy modellhez: az ilyen szolgáltatók a tapasztalataink szerint hihetetlenül jól kezelik az adminisztrációt. Az Airbnb-nél ugyanúgy, mint az Ubernél nincs készpénz, az összes tranzakció tökéletesen követhető és ellenőrizhető, a pénzügyek ezért átláthatóak és az adózás is egyszerűen szabályozható, míg sok esetben a hagyományosan működő hoteleknél, szállásoknál, vagy akár taxiknál a jelentős készpénzmozgás folyamatos elvi lehetőséget ad a trükközésre.
Pontosan ezért igyekszünk minden szinten bevonni az új technológiákat és az ezeket használó szervezeteket is a közigazgatási folyamatokba. Az okos városért is azért dolgozunk, hogy egy közös adatbázisból a közműszolgáltatóktól a kormányzati intézményekig a lehető legtöbben a lehető legtöbb adatot használni tudják az élet megkönnyítésére, és arra, hogy a lakosok pénzt takarítsanak meg a mindennapi életükben. Ugyanez motiválja a sharing economy képviselőit is, és nekem, mint a parlamentben az emberek életéért felelős személynek, pontosan ugyanezt kell támogatnom. Ha olyan újdonság bukkan fel, amitől az emberek élete könnyebb, a pénztárcájuk pedig vastagabb lehet, azt támogatni kell."
Hungary,2016-03-30,24.hu,https://24.hu/elet-stilus/2016/03/30/ha-unod-az-eiffel-tornyot-tolts-egy-ejszakat-capak-kozt/,"Ha unod az Eiffel-tornyot, tölts egy éjszakát cápák közt","Ha a közeljövőben Párizsba utazol és szállást keresel, felejtsd el az Eiffel-toronyra néző, romantikus hotelszobákat, itt  lehetőség egy kis izgalomra. Aludj cápák között.
Az Airbnb legújabb dobása a vízalatti szoba, amit a párizsi akvárium cápatartályában helyeztek el. A szoba fala természetesen üvegből készült, így körpanoráma tárul lakói elé az őket körülvevő 3 millió liter vízről és 35 cápáról. Aki közelebbről is szeretne megismerkedni a tartály lakóival, Fred Buyle búvár vezetésével egy vízalatti túrán is részt vehet.
A cápák rajongóinak azonban nem szabad sokáig tétlenkedni, hiszen az ajánlat csupán három áprilisi éjszakára vonatkozik. És nem is egyszerű foglalás útján lehet megszerezni a szobát, hanem az Airbnb honlapján található versenyen keresztül. A feladat egyszerű, írni kell néhány sort önmagadról, hol élsz és miért szeretnél egy éjszakát cápák közt tölteni. A győztest pedig a világ bármelyik pontjáról a helyszínre repítik.
Érdemes megnézni az ajánlatot az Airbnb honlapján. Kiemelendő pontok:
háziállat tulajdonos: egyéb háziállat,
esti filmezéshez ne a Cápát válaszd és
nincs éjszakai fürdőzés és alvajárás.
(Independent)"
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2016-03-24,24.hu,https://24.hu/fn/penzugy/2016/03/24/uj-sarc-jonne-az-airbnb-szolgaltatokra/,Új sarc jönne az Airbnb-szolgáltatókra,"A közteherviselés szempontjából egyszerűbb, az ellenőrzés tekintetében viszont az eddiginél szigorúbb szabályokat vezetnek be itthon a közösségi gazdaság egyik leggyorsabban terjedő területén, a turisztikai célú szállásmegosztás, ismertebb nevén az Airbnb piacán – tudta meg a Magyar Idők.
A jövőben évi ezerötszáz forint átalányadót fizetne négyzetméterenként minden olyan magánszemély, aki lakását szálláskiadás céljából hasznosítja. A turistáknak bérbe adható ingatlanok számát pedig háromban maximálná az a fideszes törvényjavaslat, amely hamarosan a kormány elé kerül, és a jövő évi költségvetési törvénnyel együtt szavazhatja meg a parlament.
A javaslattal az árnyékgazdaság részeként működő magánszállásadásban bővítenék az adózók körét, de az is szándék, hogy ne fojtsák meg vele a közösségi kezdeményezés alternatív szolgáltatóit."
Hungary,2016-05-31,24.hu,https://24.hu/belfold/2016/05/31/dohanyzasmentes-vilagnap-van-reggeli-pakk/,Dohányzásmentes világnap van – Reggeli pakk,"Az ENSZ Egészségügyi Világszervezete 1988-ban kezdeményezte a dohányzásmentes világnapot, amellyel igyekeznek felhívni a figyelmet a dohányzás okozta egészségügyi károkra.					
2016. május 29.
Ha lemaradtál a tegnap estéről: 
Brüsszel várhatóan fel fogja szólítani ezen a héten az EU-tagállamokat, hogy ne tiltsák be, vagy ne korlátozzák az olyan szolgáltatókat, mint az Uber vagy az Airbnb.
Görögország arról tájékoztatta nemzetközi hitelezőit, hogy nem tudta végrehajtani az új hitelrészletért cserébe külön megkövetelt törvénymódosítások egy részét.
Friss hírek: 
Vállalkozása van? Május 31-én – azaz ma – van a társaságiadó-bevallás és az elektronikus beszámoló letétbe helyezésének és közzétételének határideje – hívta fel a figyelmet a Nemzeti Adó- és Vámhivatal (NAV).
Átlagosan tehát több mint 25 ezer számlát nyitnak a szülők évente, és 7-8 ezer forintot tesznek félre gyermeküknek havonta – tudta meg a Magyar Idők a Nemzetgazdasági Minisztérium adataiból.
Lemondott Schiffer András. Az LMP alapítója és vezetője hétfőn este jelentette be hivatalosan. Schiffer még 2012-ben már egyszer ideiglenesen lemondott, de most végleges a döntése.
Ezekre figyelj, ha elindulsz otthonról:
Budapest
Traffipax:
7.00-10.00 XIX. kerület Báthory utca
8.00-10.30 IV. kerület Fóti út
8.00-09.00 IX. kerület Távíró utca
8.00-12.00 XIV. kerület Ajtósi Dürer sor
8.30-11.00  XI. kerület Hunyadi J. utca
10.00-11.00 IX. kerület Illatos utca
Közúti információk:
Az V. kerület Régi posta utcát egyirányúsítják az Apáczai Csere János utcától a Galamb utcáig gázvezeték-építés miatt.
A Fővám téren a Kálvin tér felé vezető oldalon útszűkületre kell számítani közműfelújítás miatt.
Mai időjárás:
Szikrázó napsütés lesz.
Megélénkül a délnyugati szél.
Délután 23 és 29 fok között alakul a hőmérséklet.
Névnapok:
Angéla
Petronella
Deviza középárfolyam:
EUR 314,18
USD 282,18
CHF 284,23
GBP 411,87
+1:
Megmutatjuk a legbénább orosz esküvői fotósok leggagyibb alkotásait:"
Hungary,2016-05-10,24.hu,https://24.hu/kulfold/2016/05/10/muloban-a-benzinkutak-kora-japanban/,Múlóban a benzinkutak kora Japánban,"Az elektromos és hibrid gépjárművek gyors terjedésével ma már több elektromos töltőállomás van Japánban, mint benzinkút.					
A Nissan által végzett felmérés szerint az ázsiai szigetországban 35 ezer benzinkút működik, miközben 40 ezerre nőtt a elektromos töltőállomások száma, utóbbiak többsége azonban magántulajdonban van.
A e-töltőállomások gyarapodásának lendületet adott az, hogy a japán kormány támogatást biztosít az elektromos vagy hibrid gépkocsik vásárlásához. 
Különösen az elektromos autók esetében az ázsiai ország messze lekörözi a világ más államait.
A piacnövekedés ösztönzésének fontos eleme a töltőinfrastruktúra fejlesztése. Mivel az elektromos töltés megfizethetőbb, a potenciális vásárlók félresöprik félelmüket attól, hogy távol otthonuktól nem fogják tudni felöltetni autójukat – idézte Joseph G Petert, a Nissan pénzügyi igazgatóját a The Guardian brit napilap honlapja.
Ez már nem probléma Japánban, ahol 6469 ultragyorstöltő működik CHAdeMO csatlakozóval rendelkező elektromos autók számára. Európában 3028, az Egyesült Államokban 1686 ilyen típusú ultragyorstöltő van.
Megfigyelők azonban emlékeztetnek arra, hogy a Nissan által közzétett adatokban szereplő e-töltők többségét magángarázsokban szerelték fel, és csupán egyetlen gépkocsi-tulajdonos használja.
Iparági szakemberek előrejelzése szerint az egyetlen használót kiszolgáló töltőállomások hamarosan a múlté lesznek az Airbnb-hez hasonló szolgáltatás révén, amely lehetővé teszi, hogy a magántulajdonosok más gépkocsivezetőkkel megosszák töltőállomásuk használatát."
Hungary,2016-04-22,24.hu,https://24.hu/mobil/2016/04/22/jon-a-bebiszitterek-uber-klonja/,Jön a bébiszitterek Uber-klónja,"A közösségi modell felborította a taxizást és a szállodaipart, most pedig a babaszobákat veszi célba. Béreljen bébiszittert mobilon!					
Manapság már szinte mindent rendelhetünk interneten és mobilon keresztül, ráadásul a közösségi megoldások miatt nem csak a hagyományos értelemben vett szolgáltatóktól, hanem kis túlzással egymástól is. Ha utazunk valahová, akkor ott az Uber, ha megérkezünk, akkor valaki kiadja a lakását az Airbnb szolgáltatáson keresztül, és így tovább.
Két belga anyuka a fentiek nyomdokain kitalált egy olyan appot, amelyen az elfoglalt szülők kereshetnek ideiglenes helyettest a baba mellé, amíg ők dolgoznak, vagy valamilyen ügyet intéznek. Az airBsit nevű app már egy ideje elérhető Androidra, valamint iOS-t futtató eszközökre, és arra szolgál, hogy összekösse a vállalkozó kedvű bébiszittereket és a segítséget kérő szülőket.
A rendelkezésre álló vállalkozók között úgy kereshetünk, hogy az időpont mellett megnézhetjük, milyen messze van tőlünk az illető, mennyit kér egy órányi babavigyázásért, és hány legfeljebb gyereket vállal egyszerre. Az appon belül összakapcsolódhatunk barátokkal és ismerősökkel, így még könnyebb bébiszittert választani azok közül, akik valamilyen kontaktunknál már jártak, és jó véleményt kaptak.
Itthon még valószínűleg elég gyér a szolgáltatás ismertsége, de Belgiumban, Hollandiában és Luxemburgban már 11 ezren iratkoztak fel rá a működés első négy hónapja alatt. Az alapítók egyébként a “szittelési díj” 15 százalékát kapják meg a kifizetett összegből."
Hungary,2016-04-12,24.hu,https://24.hu/fn/gazdasag/2016/04/12/az-airbnb-miatt-forrongnak-a-kozos-kepviselok/,Az Airbnb miatt forrongnak a közös képviselők,"Egyre több társasházban okoz problémát a lakáshotelek szabályozatlan működése, a tulajdonosok eszköztelenek a garázda vendégekkel szemben, közölte a Magyar Közös Képviselők Egyesülete.
Az egyesület kifejtette: miközben az elmúlt években robbanásszerűen emelkedett Budapesten és a turisztikai szempontból kiemelt térségek nagyobb városaiban a szobaszállodák, más néven a lakáshotelek aránya, a vendégszám emelkedése egyre több társasházban átlépte a tulajdonosi közösségek tűrőképességének határát. Az egyesülethez beérkezett közös képviselői és tulajdonosi panaszok alapvető oka a lakáshotelek rendezetlen jogállása a társasházi közösségekben – tették hozzá.
Kiemelték: a kereskedelmi tevékenységet folytató tulajdonosok gyakran semmilyen szállásadáshoz kötött szabálynak nem felelnek meg, nem biztosítják a kötelező vendégregisztrálást és ellenőrizetlen a helyiségek higiéniai állapota. A szállásra érkezőket nem figyelmeztetik az alapvető együttélési szabályok betartására.
A Makke szerint a közös tulajdonban esett károk helyreállítási költségeinek viselése is fontos probléma. Gyakran előfordul ugyanis, hogy mire egy társasházkezelő értesül a keletkezett károkról, az elkövetők már repülőgépen ülnek hazafelé. Ilyen esetben pedig a károkozók mentesülnek a kártérítés alól, a társasházi tulajdonosközösségnek pedig marad a helyreállítás és a bosszúság.
A Makke álláspontja szerint jogszabályi változások szükségesek ahhoz, hogy a tulajdonosi közösségek meghatározhassák, milyen feltételek mellett fogadják el lakáshotelek üzemeltetését a társasházakban.
(MTI)"
Hungary,2016-04-14,24.hu,https://24.hu/fn/penzugy/2016/04/14/a-kormany-raszall-a-lakaskiadokra/,A kormány rászáll a lakáskiadókra,"Egy tanulmány szerint az Airbnb-szállásadók 70-80 százaléka nem fizet adót. A kormány ezért újraszabályozhatja a piacot, az adóhivatal pedig már korábban komoly ellenőrzést indított. Az elmulasztott számlaadás miatt akár egymillió forintos bírságot is kiszabhat a NAV – tudta meg a hirado.hu.
Az eredmény egybevág a nemzetközi felmérésekkel is. A tanulmányhoz felhasználták az önkormányzati nyilvántartásokat, az Airbnb oldalán elérhető adatokat és személyes interjúkat is készítettek – magyarázta a portálnak Karakasné Morvay Klára, a Budapesti Gazdasági Egyetem adjunktusa.
Nemrég a Nemzeti Adó- és Vámhivatal is kiadott egy közleményt, hogy tisztázza az esetleges félreértéseket. Eszerint az online foglalási rendszeren – például az Airbnb-n vagy más hasonló appon – keresztül akár egy vagy több szobát, akár egy teljes ingatlant szálláshelyként bérbeadó magánszemély a szolgáltatás üzletszerűségére tekintettel az áfatörvény alapján adóalanynak minősül, adószám kiváltására köteles és az általa nyújtott kereskedelmiszálláshely-szolgáltatásnál számlakibocsátási kötelezettség is terheli.
A magánszemélyek a szálláshely-szolgáltatási tevékenységhez többféle tevékenységi forma és adózási mód közül választhatnak. Legtöbben ezt nem egyéni vállalkozóként, hanem adószámos magánszemélyként folytatják."
Hungary,2016-02-29,24.hu,https://24.hu/kulfold/2016/02/29/hazat-bereltek-az-airbnb-n-holttestet-talaltak-a-kertben/,"Házat béreltek az Airbnb-n, holttestet találtak a kertben","Rémálommá vált a párizsi hétvége egy csapat fiatalnak.					
Az Airbnb-n keresztül béreltek házat fiatalok a hétvégére Párizs külvárosában, de rémálmaikban sem gondoltak volna olyan meglepetésre, ami fogadta őket – a kertben egy nő erősen bomlásnak indult testére bukkantak.
Az Airbnb egy internetes közvetítő szolgáltató, amelyen keresztül magánlakásokat lehet bérbe adni, illetve bérbe venni. Az elv hasonló, mint az Uber esetében, már a magyar adóhatóság is felfigyelt rá.
Az illetékes ügyész elmondta: a holttest faágakkal eltakarva hevert a kert végében. A bérlőket is kihallgatták, de nyilvánvaló volt, hogy nincs közük az esethez, mert csak hétvégére érkeztek. A történtek után az ingatlant eltávolították az Airbnb-ről. (AP)"
Hungary,2016-01-27,24.hu,https://24.hu/tech/2016/01/27/ime-az-ember-aki-jegkunyhot-epitett-hogy-kiadja-airbnb-n/,"Íme az ember, aki jégkunyhót épített, hogy kiadja Airbnb-n","Emberünk a méteres hóból néhány óra alatt egy luxusiglut épített, és szeretettel várta a beköltözőket.					
Mindig vannak, akik megpróbálnak a legnagyobb vész közepette is valami olyat csinálni, amiből esetleg anyagilag gyarapodhatnak, de ehhez nem feltétlen kell gerinctelen csúszómászónak lenni, elég ha van egy elképzelésünk, meg egy-két segítőkész cimboránk, és máris garantált a 15 perc hírnév.
New York kemény időket élt át mostanság, köszönhetően a várost ért ítéletidőnek, melynek következtében annyi hó esett, amennyit egy átlag magyar 3 év alatt sem lát összesen, ennek pedig sajnos halálos áldozatok, kijárási tilalom, és helyenként többnapos áramszünet lett a következménye. Ám Patrick Horton fejében elkezdtek mozogni a fogaskerekek, és végül azt gondolta ki, hogy a lehullott szilárd csapadék nem más, mint egy jól használható építőanyag, ezért két barátja segítségével (Griff Jones és Justin Seeley) valamint hosszú órák kemény munkájával felépített egy jégkunyhót, amit aztán jól meghirdetett Airbnb-n.
A trió három óra alatt építette fel magát az épületet, majd újabb három órájába tartott, mire odabent is lakhatóvá tette azt, amihez az kellett, hogy lámpák kerüljenek a plafonra, valamint takarók és párnák a földre (nejlon borítással), sőt, még egy tujára is futotta a bejárat elé. Amikor elkészültek a művel, Patrick feltette az Airbnb-re, hátha valaki beköltözne,  de sajnos az oldal kisvártatva törölte a hirdetését, mondván, hogy bár a felkínált iglu nagyon szépen meg van építve, de nem teljesíti az alapvető követelményeket, így a rendszer eltávolította a keresési eredmények közül.
Érdekessége azonban a dolognak, hogy bár csak rövid ideig volt fent a hókunyhó az Airbnb felületén, mégis öt ember gondolta úgy, hogy nekik vonzó az ajánlat, és szeretnének többet megtudni, de ebből végül nem lett semmi. Mindenesetre a szándék értékelendő, bár az már kérdéses, hogy egy nagyvárosban két személy részére van-e értelme 60 000 forintnak megfelelő összegért kiadni egy ilyen “palotát”."
Hungary,2016-03-18,24.hu,https://24.hu/fn/gazdasag/2016/03/18/az-esztek-utan-a-britek-is-adomentesseget-igernek/,Az észtek után a britek is adómentességet ígérnek,"Az észt parlament után a brit kormány is letette voksát a ’sharing economy’ (magyarul közösségi gazdaság) mellett.
A brit pénzügyminiszter március 16-i bejelentése nyomán 2017 áprilisától a kormány adókedvezménnyel illeti a ’sharing economy’-ből származó bevételeket. Ennek értelmében a kormány évi ezer fontig adómentessé teszi az ebből a tevékenységből származó jövedelemeket.
A brit kormány szerint a digitális korban a mikro-vállalkozásokban rejlik a jövő, ezért olyan adórendszert kell alkotni, amely segíti azokat, akik online szolgáltatásokat nyújtanak. A brit gyakorlat – amelynek Nagy-Britanniában legalább félmillió ember élvezheti majd az előnyeit – jó példaként szolgál más európai országok számára is.
A sharing economy egy olyan gazdasági és szociális rendszer, amely az árukhoz, a szolgáltatásokhoz, az adatokhoz és a tudáshoz közösségi hozzáférést tesz lehetővé, a felhasználók akkor juthatnak hozzá a forrásokhoz, amikor épp szükségük van rá, anélkül, hogy meg kéne vásárolniuk. A 2000-es évek elején jelent meg új üzleti struktúraként, amely a kimerülő energiaforrások és a folyton növekvő népesség problémájára keresett megoldást. Ma az egyik legfelkapottabb gazdasági trend. Gyakorlati példái az Airbnb (szálláshelymegosztás), az Uber (közösségi taxizás) és pl. a Loffice (irodabérlés)."
Hungary,2016-02-27,24.hu,https://24.hu/fn/penzugy/2016/02/27/az-alberleti-arak-mar-utolertek-a-lakashoteleket/,Az albérleti árak már utolérték a lakáshotelekét,"2015 februárjához képest látszólag nem sokat változott a fővárosi bérleti piac. Ugyanúgy havi 160 ezer forintért lehet átlagosan lakást bérelni Budapesten, mint egy éve. Bár ebből önmagában korai lenne azt a következtetést levonni, hogy a közeljövőben olcsóbbak lesznek az albérleti díjak, a jelek szerint még ez is bekövetkezhet.
Különösen, ha hozzávesszük, hogy lakáshoteleknél egyre nagyobb a kínálat, és egyes kerületekben, utcákban a bérletből kinyerhető hozam már beérte a lakáshotelból kinyerhető éves hozamot. A lakáshotelek és az albérleti piac között ugyanis szoros összefüggés van a befektetői célú lakásvásárlásokon keresztül. Ez változik most.
2015: a befektetők éve
A fővárosi albérletárak azért stagnálnak, mert a befektetőknek köszönhetően egyre több lakás került a piacra az utóbbi másfél évben, így mára jelentősen bővült a választék, ami az árakban is kezd megjelenni.
Ezt támasztja alá, hogy egy év alatt 29 százalékkal nőtt a kiadó lakások kínálata, ugyanakkor az albérletkeresések száma 10 százalékkal csökkent tavaly februárhoz képest Budapesten
– mondta a 24.hu-nak Balogh László, az ingatlan.com vezető elemzője. Jelenleg még továbbra is keresleti piac van, és egyelőre nem tudni, hogy a bérleti díjak stagnálása tartós marad-e, erről szeptemberben mondhatunk legkorábban valamit, tette hozzá.
Balogh szerint az albérletárak utóbbi másfél évre tehető elszállásában a befektetők lakásvásárlásai meghatározó szerepet játszottak. Egyrészt a megtakarítások az alacsony kamatkörnyezet miatt az ingatlanpiacra áramlottak. Másrészt a turizmus, a vendéglátás óriási fejlődésen ment keresztül Budapesten. A befektetői célú lakásvásárlások 2015-ben már 30-40 százalékát tették ki az adásvételeknek. A befektetők többsége lakáshotellé alakította új szerzeményét vagy áttért a korábbi hosszútávú bérletről a lakáshotelre. Mindkettő erősen szűkítette a kínálatot a bérleti piacon, így az albérletárak elindultak felfelé, mondta.
Hatalmas növekedés
Amikor egy éve a 24.hu arról kérdezte az ingatlanpiaci elemzőket, hogy a bérleti díjak vajon a lakáshotelekre utazó befektetők miatt kezdtek-e drágulni, ahogy akkor azt sejtettük, mindegyikük szkeptikus volt, és azt hangsúlyozták, hogy nincs átjárás az albérleti piac és a lakáshotelek között. Azzal érveltek, hogy a lakáshotelek csak nyáron termelnek bevételt, ami egy befektetőnek bizonytalanságot okoz, szemben a bérlet egész éves folyamatosságával. Ez természetesen igaz, de 
időközben annyi turista jött Budapestre, hogy egy jó helyen lévő lakáshotelnél 60 százalékos kihasználtság mellett is messze magasabb hozamot lehetett elérni, mint a bérletnél éves szinten.
5000 lakáshotel Budapesten
Az Airbnb saját közlése szerint tavaly szeptemberben 5000 lakás közül választhattak a vendégek Budapesten. A lakások kihasználtsága 56,6 százalékos, az átlagos ár pedig napi 50 dollár, amivel amúgy Európában a hetedik legolcsóbb városnak számít Budapest.
Fél év múlva kiderült: a befektetői lakásvásárlás, a lakáshotelek elterjedése volt az egyik legfontosabb ok, amiért emelkedtek a bérleti díjak Budapesten, az általános gazdasági növekedés, a devizahitelesek kényszereladásai, és más okok mellett.
Ez nem is csoda, hiszen Budapesten a kétezres évek óta folyamatosan növekszik a turizmus. Elsősorban a szolgáltatások kiváló ár-érték aránya, az alacsony árszint, a pezsgő kulturális élet, a város szépsége, a jó infrastruktúra (pl. olcsó tömegközlekedés) miatt. De ugrásszerűen a 2010-től megjelenő közösségi szállásmegosztó oldalak miatt vált népszerűvé Budapest a világban.
Jelenleg is úgy tűnik: nincs az a lakásmennyiség, amelyet ne tudna felszívni az évente új rekordokat döntögető külföldi vendégéjszakák száma a fővárosban.
Pörög a lakásüzemeltetés is
A kialakult lakáshotel-boomra jó példa Váradi Máté friss vállalkozása, a HOSTIE, amely Airbnb-s lakások üzemeltetését végzi magánszemélyeknek. Tehát azoknak, akik rövidtávra adják ki lakásaikat turistáknak, de nincs idejük/kedvük ezzel foglalkozni. Máté vállalkozásáról tavaly szeptemberben írtunk, az előtt nem sokkal kezdték az ipart. Máté most arról számolt be lapunknak, hogy a vállalkozása egy év alatt messze felülmúlta a várakozásait, az üzlet nagyon bejött neki.
Jelenleg több tíz lakást üzemeltetünk Budapesten, és az érdeklődés folyamatosan nő. Ügyfeleink többsége 1-2 lakással van jelen az Airbnb-n, de van olyan is, akinek jóval több lakása van.
Szerinte bőven van még potenciál a lakáshotelekben, de ő is érzékeli, hogy a körúton belül a bérleti díjak már kezdik megközelíteni a lakáshotelek árait. Ha továbbra is így emelkednek a bérleti díjak, könnyen elképzelhető, hogy az inga ismét az albérlet felé mozdul el a lakáshotelektől. Ebből a szempontból szeptember lehet a vízválasztó, ugyanis a nyári szezonban biztosan sokkal jobban lehet keresni a rövidtávú kiadással, mint a hosszútávúval, mondta. 
Máté ugyanakkor hosszú távon sem számít tömeges elpártolásra ügyfelei körében, hiszen a turisták foglalásai alapján az idei főszezon még jobb lehet Budapesten, mint tavaly ilyenkor, és az általa üzemeltetett, kitűnő helyen lévő lakáshotelek éves szinten jóval nagyobb jövedelmezőséget biztosítanak a lakástulajdonosoknak, mint a sima albérlet.
180 ezer forint a bevétel mindkét helyen
Egy lakást akkor éri meg kiadni a turistáknak, ha az évente legalább 60 százalékos kihasználtsággal működik, vagyis legalább 200 napon keresztül foglalt. Ez azonban csak akkor igaz, ha kimondottan jó helyen lévő lakásról van szó – mondták el lakáshoteles tulajdonosok lapunknak. Jó helynek a körúton belüli lokációk számítanak, Bel-Budát is beleértve.
Másfél éve azt írtuk: fenti paraméterekkel, egy jó helyen lévő lakáshotelnél havi 200-300 ezer forintos bevétel keletkezhet a főszezonban. Ha ezt visszaosztjuk havi szintre éves távlatban, és levonjuk a költségeket, nagyjából 150-180 ezer forint marad egy hotelen tisztán. Ugyanez albérlet esetén még nettó 100-110 ezer forint volt 2014 nyár végén.
Időközben azonban az albérletárak elszálltak, 2015 februárjában már 160 ezer forint volt az átlagos albérleti díj Budapesten. A körúton belül, különösen a turisták által kedvelt pesti Belvárosban, pedig havi 180 ezer forintra emelkedett a bérleti díj.
A 180 ezer forint a költségek levonása után pedig már megközelíti a hasonló paraméterű lakáshotelből nyerhető hasznot.
Mit hoz a jövő?
Az ingatlan.com legfrissebb adatai szerint, a VI., VII. XI., XIII. kerületekben nőtt jelentősen a kiadó lakások kínálata az egy évvel korábbihoz képest. Ezzel párhuzamosan, a XIII. kerületben 140 ezerről 172 ezer forintra (23 százalék), a XI. kerületben 15 százalékkal 150 ezer forintra nőttek a bérleti díjak tavaly február óta. Eközben a II., a III. és a XII. kerületekben 169-173 ezer forintról 150 ezer forintra mérséklődtek a díjak.
A bérleti piac legújabb mozgásaiból mindenesetre arra is lehet következtetni, hogy a belvárosban elfogytak a turistáknak kiadható jó lakások (pl. liftes, nem udvari, magas emeleti, légkondicionált, stb.) és a befektetők egyre inkább olyan lakásokat vesznek, amelyeket biztosan ki tudnak adni hosszútávra.
Balogh László szerint ezért a következő időszakban elképzelhető, hogy a pár napra kiadott lakáshotelek veszítenek jelentőségükből, és inkább a hosszú távú lakáskiadás veheti át a főszerepet a piacon, ami hozzájárulhat a bérleti díjak további stabilizálódásához."
Hungary,2016-01-22,24.hu,https://24.hu/szorakozas/2016/01/22/erzsebetvaros-bekerult-a-vilag-legizgalmasabb-kornyekei-koze/,Erzsébetváros bekerült a világ legizgalmasabb környékei közé,"Az Airbnb közösségi szállásmegosztó felhasználói közül egyre többen érdeklődnek a bulinegyed iránt.					
Felmérte a világ legizgalmasabb negyedeit az Airbnb közösségi szállásmegosztó – ezek azok a környékek, melyek iránt a legnagyobb ütemben nő a turisták érdeklődése. 190 országban 40 millió felhasználó szállásfoglalásait elemezték, amiből azt a következtetést vonták le, hogy azon környékek iránt mutatkozik a legnagyobb érdeklődés, ahol az utazók is megtapasztalhatják, hogyan élnek a helyiek. Oda akarnak menni az emberek, ahol virágzó művészeti szcénával, helyi ételekkel, élményekkel találják szembe magukat – írják.
Egészen elképesztő, 7471 százalékos növekedést mutatott tavaly a foglalások számában a japán Oszaka Csúó-ku kerülete, ami népszerű bevásárló- és éjszakai negyed, remek színházakkal, hangulatos utcákkal, és az elmúlt években gombamód szaporodó bárokkal, éttermekkel. Bangkok Banglampoo negyedében 1239 százalékos volt a foglalások növekedése, ami a második helyhez volt elég, és csaknem ugyanennyivel, 1231 százalékkal nőtt az érdeklődés Kuala Lumpur „kis Indiaként” számon tartott Brickfields negyede iránt.
Erzsébetváros a foglalások 148 százalékos növekedésével a 13. helyen áll. A régi zsidónegyed gyönyörű építészeti emlékek otthona – írják róla, megjegyezve, hogy a 2000-es évek óta virágzó éjszakai élet alakult itt ki, miután a régi épületekből elkezdték kialakítani a népszerű romkocsmákat.
A teljes lista:
Chuo-ku (Oszaka, Japán) – 7471%
Banglampoo (Bangkok, Thaiföld) – 1239%
Brickfields (Kuala Lumpur, Malajzia) – 1231%
Capucins (Bordeaux, Franciaország) – 966%
Koukaki (Athén, Görögország) – 801%
Triana (Sevilla, Spanyolország) – 774%
Hammerbrook (Hamburg, Németország) – 418%
Kaneohe (Oahu, Hawaii) – 324%
Meireles (Fortaleza, Brazília) – 287%
Roma Sur (Mexikóváros, Mexikó) – 279%
Oak Lawn (Dallas, Texas) – 264%
Poncey-Highland (Atlanta, Georgia) – 242%
Erzsébetváros (Budapest, Magyarország) – 148%
Bukit-félsziget (Bali, Indonézia) – 134%
Richmond (Melbourne, Ausztrália) – 126%
Constitucion (Buenos Aires, Argentína) – 125%
(CNN)"
Hungary,2016-02-20,24.hu,https://24.hu/tech/2016/02/20/ime-a-vilag-50-legeloremutatobb-vallalata/,Íme a világ 50 legelőremutatóbb vállalata,"Jó sok a tech-cég, de akadnak meglepetések: nézzük, kik a legjobbak, ha fejlesztésről van szó!					
Az amerikai Fast Company üzleti magazin az egyik olyan sajtótermék, amire a vállalatok kifejezetten igyekeznek odafigyelni, ugyanis minden évben olyan listákat állít össze, amelyekben a cégeket kreativitásuk, innovatív működésük alapján rangsorolja. Most itt az idei ötvenes lista érdekes és várható helyezésekkel egyaránt.
Az első helyre a Buzzfeed futott be. Az online magazin nálunk talán kevéssé lehet ismert, de abban a tekintetben tényleg úttörőnek számít, hogy a híreket és még a hirdetéseket is igyekszik közösségi szempontból kezelni. A megjelenített tartalmakat nem csak újságírók készítik, hanem beemelik a közösségi oldalak véleményvezéreinek írásait, virális kommenteket, amatőr videókat, ezzel a magazin szó jelentése felől inkább a közösségi hírforrás irányába mozdultak, a jelek szerint jól.
A második helyen a Facebook található, a döntnökök szerint azért, mert megavállalatként is úgy viselkedik, mint egy kísérletező kedvű, nyitott startup. A CVS Health harmadik helyét a működési területtől tízezer kilométerre nem tudjuk megítélni, de az Uber negyedik helye mindenképp jelzés-értékű, az üzleti magazin szerint tehát az alternatív személyszállító szolgáltatás nem az ördögtől való, sőt: igenis megreformált valamit, amire már jó ideje ráfért a dolog.
A Netflix ötödik helye szintén megérdemelt, elvégre egy több évtizedes, begyöpösödött szokást sikerült megváltoztatni a tévéről streamingre tereléssel. A hatodikként érkező Amazon azért kapta a helyezést, mert egy hagyományos e-kereskedelmi cégből üzleti felhőszolgáltatóvá tudott válni. Az Apple hetedik helyét a lap azzal indokolja, hogy annak ellenére megmaradt minőséginek, hogy termékeik javát Kínában gyártatja. A Google-ből saját maga ernyővállalatává lett Alphabet a nyolcadik pozícióban azért kapott elismerést, mert alternatív módot talált arra, hogyan növekedjen önmagánál is nagyobbra.
A 9. helyen a számunkra viszonylag keveset mondó Black Lives Matter áll, amely a faju megkülönböztetés ellen harcol, és az aktivisták modern eszközökkel történő összehangolásáért járt neki a hely. A Taco Bell tizedik helye szintén furcsa, a nálunk ismeretlen gyorsétteremlánc as nemzetközi terjeszkedéséért került fel a listára. 
Az első ötvenben találunk még jó néhány tech-vállalatot: ott van például a kínai Huawei a 13. helyen, ami nagy dolog, főleg, hogy nemrég még Amerika első számú közellenségei voltak az állítólagos kémszoftverek miatt, most pedig a Google-nak is gyártanak telefont. Rögtön utána jön a Cyanogen, amely alternatív Android verziókat készít, és régebben a Google üldözte őket tűzzel-vassal, mostanra viszont elismert alternatívái lettek a gyári rendszernek.
A 22. helyen az a Riot Games áll, amely nem évtizedes múltra visszatekintő játékkiadó, mégis nagyot villantott a League of Legends-szel, megreformálva az e-sport világát. Az Airbnb a 31. helyre került a szállás-kiadás valóban újszerű módjáért, 37. a viselhető kütyük terrén robbantó Fitbit, 38. pedig a Snapchat, amely videós funkcióival már a tévézéstől kezdi elvonni a közönséget.
A teljes lista a Fast Company oldalán tekinthető meg."
Hungary,2016-02-29,24.hu,https://24.hu/fn/gazdasag/2016/02/29/600-milliard-forintbol-vehettunk-lakasokat-tavaly/,600 milliárd forintból vehettünk lakásokat tavaly,"2015-ben a lakosság nagyjából 600 milliárd forintnyi (nagyjából 60 ezer lakásnyi) új megtakarítást képzett készpénzben – olvasható az FHB Lakásárindex elemzésében. A megtakarított készpénz jelentős részét képezhetik a külföldön dolgozók hazautalt jövedelmeiből képzett megtakarítások is, mely tétel az MNB adatai szerint 2015-ben elérheti a 900 milliárd forintot.
Az ingatlanpiac jó befektetési lehetőséget kínált, ennek hatására a lakáspiaci kereslet ugrásszerűen megnövekedett, ami egyes szegmensekben a lakóingatlanok vártnál nagyobb mértékű drágulásához vezetett.
Az alacsony kamatkörnyezet miatt akár a befektetési célok megvalósításához is hajlandóak a vásárlók hitelt felvenni. Tavaly jelentős bővülés látszott a kihelyezett lakáshitelek összegében, az év harmadik negyedévétől kezdődően az új hitelek összértéke rendre meghaladja a havi 30 milliárd forintot. 2016-ban további hitelezési bővülés várható, a jelenlegi szint még mindig messze alatta van a válság előtti volumeneknek.
Airbnb-láz
Szintén az árak növekedésének irányába hatott a rövid távú, szálláshely-típusú lakáskiadások felfutása. Míg három-négy évvel ezelőtt az Airbnb rendszerben alig 500 budapesti lakást kínáltak kiadásra, tavaly már meghaladta az ötezret a regisztrált lakások száma. A rövid távú lakáskiadások vonzották a befektetőket is, mert a kalkulációk szerint nagy kihasználtság esetén akár két számjegyű hozamok is elérhetőek."
Hungary,2016-02-04,24.hu,https://24.hu/media/2016/02/04/a-volt-google-fonok-az-oxo-hoz-igazolt/,A volt Google-főnök az OXO-hoz igazolt,"Február 1-jétől az OXO csoport csapatát erősíti Peresztegi Zoltán, ő igazgatja a frissen alapított Los Angeles-i képviseletet.					
A korábban a Google Magyarországnál és a Schibsted Media Groupnál is vezető pozíciót betöltő szakember az Oszkó Péter nevéhez fűződő befektetőcég frissen alapított Los Angeles-i képviseletét igazgatja. Peresztegi feladata elsősorban tengeren túli befektetői kapcsolatok erősítése és további kiépítése, a portfólió cégekbe társ- és következő körös finanszírozók bevonása.
A Jeremie csapok 2016-os záródásával komoly szárazságra kell felkészülnie a hazai startup ökoszisztémának, emiatt az induló vállalkozások nemzetközi ambícióit támogató új lehetőségek 2016-tól várhatóan jelentősen felértékelődnek. Ezt felismerve alapította meg az OXO csoport kaliforniai képviseletét, amelynek célja a cég portfóliójába tartozó cégek képviselete és a piacra jutásuk segítése.
Az OXO Csoport mindennemű állami vagy uniós forrás igénybevétele nélkül mára regionális szinten is meghatározó szereplője lett a piacnak. A folyamatos fejlődés eredménye, hogy Peresztegi Zoltán személyében egy nemzetközi szinten is magasan jegyzett szakemberrel tudjuk portfóliócégeinket segíteni a startup vállalkozások Nirvánájaként számon tartott Szilícium Völgyben”
– mondta el Oszkó Péter, az OXO csoport vezetője.
A szakemberek szerint jellemzően az akár trendalakító big data és sharing economy (megosztáson alapuló gazdaság, lásd Uber, Airbnb stb.), illetve a hardver fejlesztéseket is célzó wearables (viselhető eszközök), IoT (Internet of Things, azaz a Dolgok Internete) és augmented reality (kiterjesztett valóság) típusú projektjeiknek van a legnagyobb esélye a tengerentúli betörésre, de hangsúlyozták, hogy egyenként dől el, mely projekteket irányítják az amerikai, az európai és más piacok felé.
Az OXO egy új fejezet kezdete az életemben – szeretem feszegetni a komfortzónám határait, a startup világ pedig egy olyan dinamikusan fejlődő iparág, amely minden abban aktívan résztvevőt rákényszerít a folyamatos tanulásra, megújulásra”
– mondta el Peresztegi Zoltán.
Az OXO csoport portfólióba jelenleg 28 cég tartozik, ebből tíz jutott már első körös finanszírozáshoz, míg a befektetők és induló vállalkozások egymásra találását katalizáló OXO Stockon 140 invesztor és 65 startup regisztrált, és összesítve eddig 13,3 millió eurós befektetés realizálódott.
Peresztegi – akit a szakmában sokáig csak Mr. Google Magyarországként emlegettek – 2006 és 2009 között volt a Google Magyarország hazai vezetője, majd  a Jófogás.hu operatív vezetője lett. Ezután a Jófogás nemzetközi médiatulajdonosa, a Schibsted alelnöki pozícióját töltötte be Barcelonában."
Hungary,2016-02-02,24.hu,https://24.hu/mobil/2016/02/02/a-facebook-az-uber-baberjaira-torhet/,A Facebook az Uber babérjaira törhet,"Érdekes adatokra bukkantak egy szabványosítási kérelemben: Zuckerberg beszállna a közösségi autózásba.					
Abban még a legnagyobb taxipártiak többsége is egyetért, hogy a technológiai fejlődést és a közösségi átalakulást nagyon jól lovagolta meg az Uber – az már más kérdés, hogy ki hogy gondolkozik a vélt vagy valós adózási visszásságokról. Az viszont tény, hogy a közösségi média térhódítása egyre több kapcsolódó területen indukál változásokat, az Uber mellett megosztjuk a lakásunkat Airbnb-n, vagy akár egy készülő termék költségeit Kickstarteren.
A Business Insider most olyan adatokra bukkant, amely szerint a Facebook is belépne az autómegosztós világba: a Zuckerberg-birodalom által benyújtott szabványosítási kérelmek között leltek egy sokatmondó dokumentumot.
Ez alapján a Facebookon most is működő “Események” funkció bővülne ki egy olyan lehetőséggel, melyben már nem csak azt adhatjuk meg, hogy elmegyünk-e az adott eseményre, hanem hogy autóval megyünk-e, és esetleg hajlandóak vagyunk-e másokat is elvinni oda. Ahogy a doksiban szereplő egyik grafikán látszik, az esemény lenyíló menüje bővül ki két opcióval:
Ha azt választjuk, hogy autóval érkezünk, felbukkan a következő menü, amelyben megadhatjuk, hány személyt tudunk még elvinni, és kik láthatják az általunk felajánlott opciót. Ha pedig nem véletlenszerűen szeretnénk válogatni, hanem konkrét ötletünk is van arra, hogy kinek szeretnénk felajánlani a fuvart, közvetlenül is meghívhatjuk az illetőt. Végül pedig azt is beállíthatjuk, honnan indulunk.
Ha viszont csak simán arra kattintunk, hogy részt veszünk az eseményen (illetve beállítjuk, hogy nem autóval érkezünk), egy másik menü bukkan fel, amely jelzi, kikhez lehet esetleg beférni, és hány hely van még szabadon az autóikban.
A folyamat végén a résztvevők azt is láthatják, az autót felajánló felhasználó honnan, milyen úton jut el a helyszínre, és ki hol csatlakozik.
Az ötlet valóban jónak tűnik, bár persze azt tudjuk, hogy egy szabványosítási kérelem beadásától a megvalósításáig jó sok idő is eltelhet. Amellett viszont ne menjünk el szó nélkül, hogy itt ugyebár semmilyen fizetős kötelezettség nincs, tényleg ismerősök, vagy közös érdeklődésű emberek osztják meg egymással az autóikat, ami egyrészt jelentős könnyebbség azoknak, akik nem tudnak kocsival menni, vagy jármű híján eddig le is kellett mondaniuk a távolabb megrendezett eseményekről. Meg aztán, talán még a légszennyezést és a torlódásokat is vissza lehetne fogni, ha ez a funkció általánosan elfogadottá válna."
Hungary,2016-01-29,24.hu,https://24.hu/kultura/2016/01/29/szeretnek-egy-helyet-ahol-mindenki-jol-erzi-magat/,"Szeretnék egy helyet, ahol mindenki jól érzi magát","Három srác, három történet Budapest undergroundjából. A lehetőségek száma véges, az álmoké végtelen. A közösségi alkotótértől a spontán művészetterápián át a kultúra Uber-jéig, a teljesség igénye nélkül mutatok be három történetet a kortárs ellenkultúra útkereséseiből. Kísérletek, túlélési stratégiák, és radar alatt ívelő művészi pályák következnek.					
Csepeli Közösségi Alkotótér
Ketten várunk a hidegben. Egy órát késtek, de végül még ketten megérkeztek. Rágyújtanak, a HÉV-ig öt perc, ez még belefér. Végül befut még egy utolsó ismerős, és együtt elindulunk Csepelre. Vidos Dániel, önkéntes megváltó, festő és ideológus vezet minket a rezsiért vihető csarnokok posztszocialista utópiájába, a Csepel Művek valamelyik gép-utca 17. házszámú épületéig. Ez az a préda, ami kapcsolati hálójában óvatlan légyként legújabban fennakadt; szakadár netadós aktivisták és Szolidaritás-tagok közvetítésével. Talán ők is abban hisznek, hogy az ellenzékiséget kulturális műhelyekbe illik menekíteni mostanában, vagy talán Daniban látják a Szolidaritás következő szónokát, minden esetre szívesen segítenek Daninak, aki anyagi tőke híján kapcsolati tőkéből dolgozik a céljain.
Homokvárat sokkal könnyebb rombolni, mint építeni, és én olyan emberekkel akarok együtt dolgozni, akik építenek. Az alkotótér csak egy szűrő
– mondja, mikor arról kérdezem, mi lesz, ha bizonytalan kapcsolatokon függő, minket feszülten méregető bérlőkkel terhelt, kifűthetetlen épület mégsem váltja be a hozzá fűzött reményeket.
A helyszín lényegtelen. Kerestünk, ez adódott. Ha ez változik, nem baj, mert az emberben van a képesség, az ember számít.
Viszont ahogy most áll a dolog, tényleg ezzel az épülettel kezd majd dolgozni Dani. Terv szerint már márciustól bohémek és álmodozók palotája lesz belőle, akik a régi irodákban alszanak és alkotnak, a pincében buliznak és kiállítanak, és a villanyszámlán vitatkoznak a többi bérlővel.
Fotó: Fogl András
Dani egyébként szabadidejében könyvesbolti eladó, és ha dolgozik, a lustizmus nevű eszmerendszerét terjeszti elsősorban. Ez az ő politikai műalkotása. Lényege: aki lustálkodni akar, az engedje, hogy mások – például maga Dani – megszervezzék helyette az életét. Így néz ez majd ki a közösségi műhely esetében is:
Van az üzemeltető, és van a lustista. A lustisták az alkotótér haszonélvezői, az üzemeltetők meg felelősséget vállalnak érte. Ez most egy első lépés, a leendő üzemeltetők, a jó emberek, a jó képességű emberek összeismertetése. 
Ahogy mondja, jár más helyekre is, a Keretbe, a Müszibe, a Klub Bélába, de mindenhol úgy látja, ezek meglepően zárkózott helyek, megvan a saját merev rendjük. Pontosan ez inspirálja őt a legjobban:
Tehát még nagyon sok ilyen helyre van szükség, mert minden embernek szüksége van legalább egy alkotótérre. Az alkotás kultúráját akarom elterjeszteni Magyarországon. A végcél, hogy az egész ország alkosson.
Pesti Séta
Rájöttem, legyen Pesti Séta, mivel imádok sétálni
– ezt már Kajcsa Roland, az egyszerre poszt-punk és neo-beat Pesti Séta rendezvények szervezője meséli Csepel és Budapest közt félúton, egy buszon billegve az alkonyatban. Együtt megyünk hazafelé a gyárlátogatásról, Roland is a leendő alkotótér potenciális lakója.
Fotó: Fogl András
A Pesti Séta egy ezerarcú brand, központjában Rolanddal, körülötte lazán együttműködő baráti társaság. Hárman kezdték még 2012-ben – Rolandon kívül még Bojtor Edina és Bognár Zsuzsa –, de a többiek már mással foglalkoznak.
Akkor nagy beat-korszakunk volt, írtunk, és hát akkor már csináltunk egy felolvasóestet.
A felolvasás mellé a filmvetítések kerültek a program-listára első körben, aztán követte ezeket még sok tematikus buli a Vittulában, egy városi felfedező séta-sorozat, ami idén tavasszal is folytatódik, illetve nyári alkotótáborok szervezése Tőserdőn. Most havonta van egy-egy összművészeti buli is, a legutóbbi ezen a hétvégén volt a Zeg Zugban, következők a Gólyában, a Lámpásban, a Mika Tivadarban, vagy ahova befér egy ilyen.
Egy ideje mint valami argó szavait, úgy sorolom a pesti éjszaka helyszíneit; aki ismeri őket, észrevehette, milyen széles skálán mozognak. A Séta ilyen szempontból nem válogatós. Nyáron a Művészetek Völgyén is majdnem saját udvart nyitott, épp csak az akadályozta ezt meg, hogy az udvar helyszínének tulajdonosát napokra elnyelték a kapolcsi éjszakák.
Végső soron a Pesti Séta története újra és újra illusztrálja, hogy mennyi múlik a helyszíneken. A felolvasások kezdődtek a Dzzs! Bárban, színpaddal és mikrofonnal. Folytatódtak a Dzzs! intim és csöndes galériáján, a nevében latens mód Viant idéző (Ba)baszobában, ahol azonnal átalakultak. Már eddig is lényegi részük volt, hogy a többi slam-poetry előadásokhoz és felolvasásokhoz képest, itt akárki a színpadra állhat; de ekkor lett művészetterápia-jellege az összejöveteleknek. Ahogy Roland fogalmaz: 
Leültünk körbe úgy tízen, és elkezdtük az estét, mint mindig.  Viszont akkor mindenki beszélt, mindenki felolvasott, mindenki megnyílt a másiknak, nagyon komoly eszmecserék voltak.
Jelenleg a Klub Béla a helyszín, az underground undergroundja, az autonómia pincéje, falain anarchista barlangrajzokkal. Ennél szinte csak egy szomszédok nélküli házibuliban lennének felszabadultabb zenés felolvasások. De ez is csak átmeneti menedéke a lassan száz fős szeánszoknak; azt mondják, a Béla a külvilág nyomása alatt épp az ön-túlszabályozás általi bürokratikus megsemmisülés útján halad.
A filmklubok történetén még jobban kiütközik a kiszolgáltatottság. Népszerűek voltak, most még sincs egy sem: „sok  helyre elmentem, sok helyet felkerestem” – mondja Roland. És kissé fintorogva hozzáteszi, volt hely, ahol minden adott volt – a kézműves-alternatív hangulatot is beleértve –, tőle mégis azt várták,fizessen külön a projektorért, hangtechnikáért, hiába, hogy fogyasztó vendégeket vitt volna.
Szeretnék egy olyan helyet létrehozni, ahol mindenki tényleg jól érzi magát.
Ez lesz a Séta Klub, magyarázza Roland a hosszú távú terveket.
A Pesti Séta arról szól, hogy sok kedves, rendes, tehetséges, aranyos ember összegyűlik, együtt inspiráljuk a másikat, odafigyelünk a másikra, együtt zenélünk, festünk, írunk, és élvezzük az életet.
Ehhez útnak az önállóságot látja.
Kommuna Margitucca
Ahogy Pestről átérek Budára, a séta tempója is változik. Az est itt már délután elkezdődik, és a belvárosi beat-reneszánszból konszolidált avantgarde lesz. Errefelé egy könyvekkel feltöltött szobában egy másik, komolysággal bővebben oltott modellje vár rám a kortárs ellenkultúrának, egy polgári kulturális startup.
Jó a cipőd! Mindenki ilyet hord most Párizsban.
– hallom az egyik házigazdától, aki épp Dabóczy Mihály lábát nézi, amint az a láb a padlószőnyegen át a teraszajtóhoz lépdel. Vele, Dabóczy Misivel fogok most a teraszon a ködön átderengő parlament sziluettje előtt állva, vagy épp könyvek közt kávézva beszélgetni a felülről irányított kultúra vakfoltjaiban működő névtelen művészekről.
Misi a Kommuna Margitucca Művészeti Délutánjainak egyik szervezője.
Fotó: Fogl András
A művészeti délutánok mindig lakásokban vannak, legutóbb például abban, ahol most épp kávézunk. Az első helyszíne Misi saját lakása volt – onnan a Margit utca a névben –, de ezt már rég kinőtte a rendezvénysorozat. Ezeken a körülbelül ötven fős, későig húzódó délutánokon sorban egymás után mutatják be műfajok széles spektrumán mozgó alkotásaikat a meghívott művészek. Aztán beszélnek a műtárgyról, a közönség kérdez, a közönség hozzátesz; végül a művész beül a közönségbe, ahonnan a helyére lép egy másik alkotó. A közönséget az ismertség szűri, mert idegenekhez nem jut el az esemény híre, és nincs kitől meghívót kapniuk. A művészeket egy levelező lista kurátori-baráti társasága hívja meg, vagy hagyja jóvá. Ők állítják össze a műsort, ahol a változatosság és a magas színvonal a szempontok. Ez persze a Pesti Sétához képest maga az elidegenedés; és így is több élet van benne, mint a kánonokkal és intézményekkel terhelt mainstream rendezvényekben együttvéve. 
A Kommuna Margitucca különben csak egy hangzatos név, nem valódi szervezet; egyetlen funkciója, hogy lehessen rá hivatkozni.
Először Szücs Andrisal és Papp Marcival kezdtük ezeket rendezni. Most már például Kiss Petra, vagy a Képzőről Szabó Nóri is részt vesz benne.
– sorolja Misi az egyre bővülő szervezői csapatot. És mindez abból nőtt ki, hogy pár éve pár barát, művészek és műélvezők, beszélgetni kezdtek arról, hogy kit mi érdekel. Aztán úgy látták, még jobb lenne, ha több embert is bevonnának ebbe.
A közönség bővítése még nem ért véget. A társaság a vállára vette a világ súlyát, a végcél, hogy a kreatív gazdaságba bekapcsolódva a kultúra Uberjét vagy Airbnbjét hozzák létre, ami aztán anyagi forrásokat tud biztosítani a résztvevő, most még név nélküli művészeknek. E közben három lényegi szempont van. Az első művész és közönség közelítése egymáshoz; erről szól, hogy együtt beszélgetnek lakásokban ülve. A második az anyagi önállóság, ami nélkül elképzelhetetlen a szabad művészet. Hogy ez mennyire igaz, mutatja a cikkben szereplő két másik törekvés. A harmadik lényegi szempont pedig, hogy ez – hosszabb távon – becsatornázhassa a fiatal művészek alakuló életműveit a nemzetközi közegbe.
Bár az aktivizmusba hajló elkötelezettség mögött valahol persze személyes okok is vannak. Ahogy Misi mondja:
Nem a szembemenés a cél a felülről irányított intézményekkel, hanem hogy legyen valami, amit szeretek. Amit be tudok fogadni, meg tudok érteni. És ne legyen kötelező.
Szerző: Fogl Márton"
Hungary,2016-01-29,24.hu,https://24.hu/fn/gazdasag/2016/01/29/az-uberrel-elkezdodott-a-sharing-economy-problemakore/,Az Uberrel elkezdődött a sharing economy problémaköre,"Az Uber tömeges használata bolygatta meg a ""sharing economy"", azaz a megosztáson alapuló gazdasági modellek problémakörét a hagyományos üzleti modellekkel szemben. A probléma sokoldalú, ezért megoldást kell találni arra, hogy ne legyen az egyik félnek könnyebb, míg a másiknak nehezebb.					
A probléma ott kezdődött, hogy bejött hazánkba az Airbnb, azaz a szállásmegosztáson alapuló mobilalkalmazás, mikor tömegesen elkezdték használni, akkor már szemet szúrt a hatóságoknak is, szabályozásra volt szükség a szegmensben. Ugyanez a helyzet az Uberrel is, mára már annyian használják itthon is, hogy a taxisok – más európai országokhoz hasonlóan – sztrájkolnak a szabályozás mellett. Egyre többen használják az alkalmazást, mind utasoldalról, mind “munkavállaló” oldalról, a taxisok kárára, hisz a jelenlegi taxis kilométerdíjak több mint kétszer magasabbak az Ubernél. Amit szabad az egyik félnek, azt a másiknak is engedni kell – véli a közgazdász professzor, Bőgel György. A megosztáson alapuló gazdasági modellek hódítanak a világban, ezzel szemben a hagyományos üzleti modell hátrányt szenved, a problémára megoldást kell találni hosszú távon. Részletek a videóban."
Hungary,2015-12-23,24.hu,https://24.hu/elet-stilus/2015/12/23/egy-kicsit-mi-vagyunk-a-belfoldi-airbnb/,„Egy kicsit mi vagyunk a belföldi Airbnb”,"A hazai karácsonyi szálláshelyek már szinte hamarabb elfogynak, mint a szilveszteriek – derül ki Szallas.hu adataiból. A belföldi online szállásközvetítői piac legfőbb szereplőjének számító portál a nagy nemzetközi szállásközvetítő oldalakkal szemben a belföldi vendégforgalom kiszolgálására fókuszál. A cég célja, hogy négy éven belül Közép-Európa legjelentősebb belföldi utaztatójává váljon. Szigetvári József ügyvezető igazgatóval beszélgettünk.					
A Szallas.hu adatai alapján milyen forgalom várható a szállodákban, illetve egyéb más szálláshelyeken az idei karácsonyi, szilveszteri szezonban? 
A belföldi vendégforgalomban az utóbbi években az a trend alakult ki, hogy egyre több ember számára a karácsony már nemcsak egy otthon eltöltött ünnepnek számít, hanem szívesen utaznak el szállodákba, egyéb szálláshelyekre. Figyelemre méltó jelenség, hogy az utóbbi években egyre korábban, most már október-november környékén a jobb szálláshelyek elérik a száz százalékos foglaltságot, ami két évvel ezelőtt még elképzelhetetlen lett volna. Eljutottunk oda, hogy a karácsonyi szálláshelyek most már szinte előbb elfogynak, mint a szilveszteriek.
A külföldi beutazó forgalom vonatkozásában pedig azt lehet elmondani, hogy Magyarország nagyon népszerű szilveszteri célpont. A mostani szilveszteri foglalások alakulására kedvezően hatott, hogy idén csütörtökre esik szilveszter, és január 4-e, hétfő lesz az első munkanap, vagyis a szálláshelyek vendégeinek nem kell egyből visszaesniük a munkába.
Tavaly a KSH adatai szerint 10 százalékkal bővült a szálláshelyek belföldi vendégforgalma. A Szallas.hu idei évre vonatkozó eddigi adataiból mire lehet következtetni, 2015-ben is fennmaradhat ez a növekedési ütem? 
A teljes évre vonatkozóan az általunk közvetített belföldi forgalom terén 11-12 százalékos növekedést várunk 2014-hez képest. Idén a belföldi vendégforgalom erősebben bővült, mint a külföldi, ugyanis jelentősen, mintegy 40-60 százalékkal esett vissza az orosz vendégforgalom, ami főleg a vidéki szálláshelyeket, fürdővárosokat, például Hévízt érinti.
A Szallas.hu által közvetített idei forgalom mennyiben adhat pontos képet a hazai szálláshelyek teljes piacának 2015-ös teljesítményéről?
Az általunk közvetített forgalom alakulásának mértéke nagyjából igaz az egész piacra, ugyanis minden hatodik magyar vendég rajtunk keresztül választ hazai szálláshelyet, így viszonylag jó minta az, amit mi látunk a piacról. Összességében az mondható el, hogy a belföldi vendégforgalom terén az online csatornán belül piacvezetők vagyunk még a nemzetközi konkurensekkel összehasonlítva is. A beutazó piac tekintetében is elmondható, hogy jó mintát adunk a teljes szektorra vonatkozóan, mert a belföldi vendégek utaztatása mellett sok külföldi vendéget is hozunk Magyarországra.
Fotó: Pál Anna Viktória
Ha már szóba kerültek a nemzetközi konkurensek, mennyiben tekinthető a Booking.com riválisának a Szallas.hu? 
Eltérő piacokra fókuszál a két cég. A Booking.com alapvetően a beutaztatásból él, mi pedig főként a belföldi vendégforgalomra koncentrálunk. Emellett a beutaztatás terén is olyan országokra összpontosítunk, ahol nem erős a Booking.com, így a mi célkeresztünkben a térségbeli közép-európai országok szerepelnek. Azokkal a piacokkal nem foglalkozunk, ahol a Booking.com nagyon erős. Ezek közé tartozik például Anglia, Németország vagy Hollandia, mert itt brandben nem tudnánk megverni.
Ami pedig a belföldi vendégforgalmat illeti, a Booking.com természetesen ebben a szegmensben is jelen van, de nem jelentős volumenben. Mi alapvetően a családi utazóközönségre koncentrálunk, akik váltogatják azt, hova mennek nyaralni, egyszer wellness szállodát, máskor apartmant választanak. Ehhez igazítottuk a kínálatunkat, így abban a vendégházaktól az ötcsillagos szállodákig minden szálláshelytípus szerepel. A kínálatunkban megtalálható az összes hazai hotel, de emellett jelentős az apartman- és vendégház-kínálatunk, így összességében több mint 10 ezer magyarországi szálláshellyel rendelkezünk. A legtöbb forgalmunk, jutalékbevételünk nagyobb része, mintegy 60 százaléka képződik az apartman, vendégház szegmensben, míg a hoteleknél 40 százalékos ez az arány. Ebből a szempontból azt lehet mondani, hogy egy kicsit mi vagyunk a belföldi Airbnb.
Az Airbnb mennyiben tudja a Szallas.hu potenciális forgalmát csökkenteni?
Az Airbnb modellje a beutaztatásban tud jól működni. Elsősorban budapesti apartmanokra fókuszál, a beutaztatási forgalomban kannibalizálja a Booking.com hotelforgalmát, a mi forgalmunkat viszont annyira nem tudja, mert nem azokra az országokra fókuszál, mint a Szallas.hu. Az Airbnb brand igazán a nyugat-európai országokban épült ki, a mi külpiacainkról, például a Szlovákiából, Romániából, Lengyelországból érkező vendég más kvalitású apartmanokat keres, mint amelyek az Airbnb kínálatában szerepelnek.
A GVH pár hete hagyta jóvá, hogy a PortfoLion Regionális Magántőke Alap, illetve az OTP Bank megszerezze a Szallas.hu Kft. 100 százalékos tulajdonrészét a Central Médiacsoporttól, illetve a két alapító tagtól, Varga Zoltántól és Dorcsinecz Józseftől. A PortfoLion vezérigazgatója a vásárlás bejelentésekor azt közölte, azt szeretnék elérni, hogy a Szallas.hu hazai sikertörténetből regionális sikertörténetté váljon. Milyen konkrét célokat tűztek ki a külpiaci terjeszkedésben? 
A célunk az, hogy négy éven belül Közép-Európában a legjelentősebb belföldi utaztatók legyünk. Ausztria kivételével, ahol főként a síszezonra vonatkozó beutaztatásra fókuszálunk, mindegyik régiós országban, ahol jelen vagyunk, így Lengyelországban, Csehországban, Szlovákiában, Horvátországban és Romániában arra koncentrálunk, hogy a helyieket helyi szálláshelyekre közvetítsük. Ez egy lényeges eltérés a nemzetközi portálokhoz képest. Tehát például a lengyeleket alapvetően Lengyelországban szeretnénk utaztatni, de ennek van egy olyan része is persze, hogy azok a lengyelek, akik utaztak velünk az országon belül, eljönnek Magyarországra is.
Fotó: Pál Anna Viktória
A belföldi utazási szokásokat kívánjuk lefedni, ehhez igazítjuk kínálatunkat, szolgáltatásainkat. A közép-európai régióban alapvetően az a jellemző, hogy a családok főként wellness szállodákat vagy apartmanokat, vendégházakat választanak. Továbbá a foglalási kultúra belföldi szálláshelyre vonatkozóan teljesen más, mint a külföldi utakra. Emellett a belföldi forgalomban más a célközönség is, mást várnak el az emberek egy-egy közvetítő oldaltól. Úgy látjuk, hogy egy nemzetközi szereplő nem tud annyira rugalmasan alkalmazkodni ennek a piacnak a sajátosságaihoz, mert itt más az árazás, más a szálláshelyek online edukációs szintje.
A régióban a fő piacunk Magyarország mellett Lengyelország és Románia. Lengyelországban négyszer akkora a belföldi turizmus, mint Magyarországon. A lengyel piacon júniusban kezdtük a szálláshelyek kiépítését, mostanra több mint ezer partnerrel van szerződésünk. Alapvetően egy-egy országban úgy építjük ki a jelenlétünket, hogy először egy adott régióban jelenünk meg, majd, ha az a régió jól teljesít, akkor megyünk tovább az ország más részeire, és így lépésről lépésre fedjük le az országokat. Lengyelországban Zakopanéban kezdtünk hozzá a szálláshelyek kiépítéséhez, nyárra pedig a terveink szerint már az északi-tengeri üdülőhelyeken is megjelenünk. A célunk az, hogy 2016 végére 5-8 ezer szálláshelyünk legyen az országban, amivel a piac egyharmadát-egynegyedét szereznénk meg. Két év múlva pedig le szeretnénk fedni a piac felét. Összehasonlításképpen, a 2008-ban elindult portálunknak öt-hat évbe telt elérni azt, hogy a teljes hazai piacot lefedje. 
A másik jelentős külpiac pedig Románia, ahol jelenleg a magyarországihoz hasonló méretű a belföldi vendégforgalom, de ott jelentős mértékű fejlődés előtt áll a piac, mert komoly infrastrukturális fejlesztések várhatók. Ha Magyarországot, Lengyelországot és Romániát megfelelően lefedjük, akkor egy 70 milliós közönséget érünk el, amely kellően nagy volument jelent ahhoz, hogy tudjunk máshova is utaztatni, hiszen ha valaki belföldön velünk utazik, akkor később a külföldi útnál is minket választ. Horvátország ebből a szempontból kitűnő példa, ahol már jelentős, 2300 szálláshelyből álló kínálatot építünk ki, és idén a legnagyobb magyar kiutaztatók lettünk az országban.
A hazai piac kapcsán említette, hogy több mint 10 ezer belföldi szállásadó partnere van a Szallas.hu-nak. A régiós országokban mennyi szálláshellyel van kapcsolatuk?
Mintegy 8 ezer külföldi szálláshellyel szerződtünk le, amelyek Szlovákiában, Lengyelországban, Romániában, Horvátországban és Ausztriában találhatók. Ennél azonban jóval több szálláshely kínálatát tudjuk közvetíteni, mivel integrátorokon (például a Hotel.de vagy az Adriagate.com) keresztül is rendelkezünk partnerekkel. Valójában az integrátoron keresztüli partnereket is beleszámítva jelenleg több mint 180 ezer szálláshely szerepel a kínálatunkban, amellyel lefedjük az összes kontinenst.
Fotó: Pál Anna Viktória
Tavaly 66 százalékos növekedés révén 1,34 milliárdos árbevételt ért el a cég. Idén és jövőre is ilyen mértékű bővülés várható az árbevételben?
Az idei évben is tovább növünk, azonban százalékos mértékben egyre nehezebb a tavalyinak megfelelő mértékű bővülést elérni a jelentős bázis miatt. Az a célunk, hogy a következő években 40-50 százalékkal nő majd az árbevételünk éves szinten. A forgalmunk jelenleg 15 százalékát kitevő külföldi piac részaránya mindenképpen növekedni fog a következő években. A magyar piacon is azt várjuk, hogy az általunk közvetített belföldi vendégforgalom tovább fog növekedni. Nem biztos, hogy 10 százalék feletti mértékben, mint az elmúlt két évben, de jövőre is 9-10 százalék közötti bővülési ütem várható. Ebben szerepet játszik az is, hogy egyre nagyobb lesz az online csatorna aránya a szállásfoglalásokon belül, amely jelenleg mintegy 50 százalékos beleértve a szálláshelyek saját online csatornáit is. 
Az online foglalások arányában mikor érhetjük el a jelenlegi nyugat-európai szintet? 
Németországban az online csatorna részesedése 70, a legfejlettebb piacnak számító Angliában, Hollandiában 80 százalék körül van. Ennek a 70-80 százalékos szintnek az elérése a szálláshelyek saját csatornáin keresztül érkező forgalmat is beleszámítva 5-6 év múlva következhet be. A 70-80 százalékos értékből pedig várhatóan mintegy 50 százalék fog közvetítőkön keresztül realizálódni, 20-30 százalékot pedig a szálláshelyek saját online csatornái fednek majd le.
A cég 2013-as „köpős” reklámfilmje igen nagy port vert fel, majd a 2014-es is igen provokatívra sikerült, míg az idei inkább csak vicces volt. Jövőre mivel készülnek, ismét várható egy nem éppen szokványos reklámszpot?
Ezt még nem tudjuk, mindenesetre nem fogunk megváltozni. Azt gondoljuk, hogy a kommunikációnknak valamilyen erős érzelmi kötődést kell okoznia, ha nem vált ki megdöbbenést vagy nevetést az emberekből, akkor az nem ér semmit. Ha erre jövőre is lesz egy jó ötletünk, akkor megcsináljuk.
Nem ütött vissza a két provokatív reklámfilmjük?
Abszolút nem, minden egyes reklámkampányunk bőven megtérült foglalási árbevételben. Érdekes, hogy bár a „köpős” reklámfilmünk erősen férfifókuszú volt, a nők foglalási aránya mégis nőtt abban az időszakban.
A külföldi piacokon is terveznek ilyen jellegű reklámfilmeket? 
Biztosan lesznek ilyenek, az idei hazai kampányfilmet – amelyben a magyar utazási szokásokat karikíroztuk ki a rántott húsos zsemlés, papucsos utazóval – megmutattuk a lengyel kollégáknak, hogy lássák ilyen a magyar turista. Erre ők azt válaszolták, hogy a lengyelek is ilyenek, és egy ilyen stílusú filmet nyugodtan el lehet készíteni Lengyelországban is.
Szigetvári József
2003-2009 között az IDG Hungary kiadó lapigazgatója. 2003-ban elnyerte az Informatikai Vállalkozások Szövetsége által alapított “Év fiatal informatikai menedzsere” címet. 2009-től a Sanoma Media portfolió igazgatójaként dolgozik. 2011-ben nevezik ki az akkor még a Sanomához tartozó Szallas.hu ügyvezetőjének, majd 2013-tól ügyvezető igazgatójának. A Sanoma 2014-ben a Central Médiacsoportnak adja el a portált, amely aztán 2015 végén a PortfoLion Regionális Magántőke Alap, illetve az OTP Bank tulajdonába kerül. A Szallas.hu Kft. tavaly a leggyorsabban növekvő közép-európai technológiai cégnek választották meg a Deloitte Technology Fast 50 rangsorában, míg idén a harmadik helyet szerezte meg. A hazai rangsorban tavaly és idén is első lett a cég."
Hungary,2016-01-26,24.hu,https://24.hu/fn/gazdasag/2016/01/26/beindult-a-baconsutes-ilyen-a-startup-szektor-most-magyarorszagon/,“Beindult a baconsütés” – ilyen a startup szektor most Magyarországon,"Az NNG egyik alapítója és egykori vezérigazgatója még tavaly nyáron szállt ki és hamar valami újba fogott. A Baconsult már vagy 100 projekttel ült le és 7 startupba be is fektetett - vagyis amiről beszél, az él és mozog. Átfogó helyzetkép a magyar startupokról Balogh Péterrel.					
Balogh Péter a 10 év alatt sikert és nagyfokú bővülést elért navigációs vállalat, az NNG egyik alapítója és vezérigazgatója volt. 2015 nyarán döntött úgy, hogy feláll a cégtől. Hamar új pályára állt.
Ahogy felálltam a CEO székből, ott találtam magam az angyal-befektető-startup tanácsadó-bátorító-cheerleader pozícióban. Nagyon hamar megtaláltak a startupok és nagyon hamar indult be az egész „baconsütés”
– mondja most már a Baconsult Kft. ügyvezetőjeként.
A Baconsult vezetője szoftveres vállalkozó-programozó-stratéga-dreamer-technológus jelzőkkel tekint magára, és hamar felpörgött az élet körülöttük. Az építkezés mögött szilárd meggyőződés, filozófia hallatszik a szakember érvelésen keresztül:
Egy egész országot az tud előre vinni, hogy ha minél több jó cége van, ha azok minél több piacképes, globálisan is sikeres terméket tudnak csinálni. Megfogalmazódott bennem, egy ilyen elképzelés, hogy mi lenne, hogy ha 10 év múlva lenne 10 ilyen, összesen 10 ezer főt foglalkoztató tech cég, amihez valamilyen közöm volt: segítettem elindulni, vagy segítettem egy stratégiaváltásban, építkezésben, akár befektetőként, akár tanácsadóként. Arra jöttem rá, hogy ez a gondolat nagyon foglalkoztat engem. Az első fel évben, amikor elkezdtem ebben a témában mozogni, több mint 100 csapat talált meg. Ezzel a 100 csapattal, szinte mindegyikkel sikerült legalább egyszer személyesen is leülni. Van kb. 20 projekt, akikkel többször is sikerült leülnünk és kicsit elmélyültebb a kapcsolatunk. Van 7 startup, akikbe vagy befektettünk, vagy formálisan tanácsadói szerepeben váltunk a sztori részévé
– meséli Balogh Péter a GazdaságTV.hu kamerájának.
Balogh Péter elmondása szerint rengeteg a lelkes fiatal. Rengeteg csapat van, rengeteg ötlet körül pörögnek. Nagyon sok olyan csapat van, akinek ez az első munkahelye, az első próbája a világban.
Ezeknek egy kicsit nehezebb lesz, náluk azt érezzük, hogy nekik majd még fel kell nőni. Először meg kell tanulni sétálni, mielőtt megtanulnak majd futni. De biztos, hogy nagyon hasznos tapasztalatokat tudnak már rögtön az elejétől szerezni. Alapvetően én bátorítom is őket, hogy ne ijedjenek meg ettől, nem kell, hogy elsőre sikerüljön. Van még elég év előttük. De vannak olyan nagyon fiatal csapatok is, akik friss csapatként is nagyon jó eredményeket hoznak. Akik minket megtaláltak, főleg szoftver- és technológiai startupok voltak, egy-két üdítő kivétellel. Viszont a technél az látszik, hogy eltolódott a fókusza mindenkinek abba az irányba, hogy valamilyen módon egy szoftveres szolgáltatást, tehát pl. valamilyen online, cloud alapú service-t nyújtson, ez most nagyon menő téma 
– meséli tapasztalatait az interjú során.
Ami nekik jobban tetszik, vagy amiben könnyebben látnak több fantáziát, az általában az, hogy egy csapat egy B2B (business to business) üzleti modellben gondolnak, tehát egy másik cégnek akarnak eladni valamilyen szolgáltatást, vagy terméket. Sok cég próbál valaminek a Facebook-ja, Uber-je, vagy Airbnb-je lenni. Ezeknél azért nagyobbak a rizikók.
A teljes interjút a videóban lehet meghallgatni. Balogh Péter beszélt arról, hogy a magyar oktatási rendszer mennyire készíti fel a fiatal magyar startup-okat a valós kihívásokra, megvan-e az alapvető üzleti gondolkodás a csapatokban és felismerik-e azt a helyzetet, hogy a tapasztalat bevonása mekkora lendületet adhat a projektjüknek."
Hungary,2016-01-23,24.hu,https://24.hu/tudomany/2016/01/23/egy-esernyo-miatt-robbant-ki-az-elso-fuvaroshaboru/,Egy esernyő miatt robbant ki az első fuvarosháború,"Amióta csak léteznek szakmák, nagyjából azóta lehetnek hasonló esetek a történelemben, mint amilyen a mostani taxis-Uber háború. A jelenség tehát nem egyedi, sőt!					
Uber versus sárga taxi. Vita, vita hátán, blokád alá vont belváros, ellehetetlenülő közlekedés, dühös taxisok, betámadott Uber-sofőr. Olyan emberek reakciói voltak ezek, akik az új idők szele miatt féltik a megélhetésüket. Az efféle jelenség, bármennyire is meglepő, tulajdonképpen nem ritka. Sőt!
Mert miről is szól ez az egész? Megjelent egy új módszer, amely gyorsabb, jobb, olcsóbb, kiszámíthatóbb, ráadásul még a technológia adta lehetőségeket is felhasználja. Lehet, hogy még messze nem tökéletes, mégis komoly vetélytárssá vált a szakmát “klasszikusan” művelők számára, és igen heves indulatokat váltott ki belőlük. Hasonló esetek már történtek a rég- és a közelmúltban egyaránt, ahogy a jelen és a jövő is egyaránt tartogat efféle példákat. Nem is keveset.
Fuvarosok rémálma: az esernyő
Hogy távolabbra ne is tekintsünk, a közlekedés történetében is volt már hasonló incidens: akkor is a fuvarosok izgultak a jövőjük miatt.
A XVIII. században elterjedtek az esernyők Európában, igaz, ezek a darabok még kissé kényelmetlenek voltak, és csak nők használták őket. Ám az 1750-es években jött egy angol férfi, bizonyos Jonas Hanway, aki átalakította az esernyők szerkezetét, így sokkal praktikusabbá váltak. Külsejük férfiasabb lett, ezért Hanway – a gúnyolódás ellenére – büszkén vonult végig London utcáin, esernyővel a kezében.
Igencsak meglepődhetett, mikor látta, kik azok, akiknek a legjobban szúrja a szemét új találmánya. A kor “taxisait” ugyanis igencsak felháborította a feltaláló szerkezete. A kocsisok attól tartottak ugyanis, hogy az esernyő komoly bevételkiesést eredményezhet számukra, hiszen, míg korábban az esőzések alatt szedték össze a legtöbb pénzt, immár megvolt az esély arra, hogy az ernyővel felszerelt utasok inkább gyalog, a csapadéktól védve tegyék meg a rövidebb távokat. Egyes kocsisok már a szakma hanyatlását vizionálták.
Az elkeseredett dolgozók tiltakozásokat szerveztek, sokszor nem is személyesen – hiszen az idő pénz – hanem bértüntetők segítségével igyekeztek felhívni a közvélemény figyelmét az esernyő borzalmaira. Olyan kocsisok is akadtak, akik menet közben próbálták lebeszélni az esernyővel közlekedő polgárokat a pokolba kívánt eszköz használatáról. 
A igyekezet végül sikertelennek bizonyult, mert bár évtizedekre volt szükség, az esernyő végül mégis diadalmaskodott. A hintósok természetesen nem mentek csődbe, a továbbiakban is akadt azért elég kuncsaft.
Egy évszázaddal később azonban érkezett az új technológia, az úgynevezett automobil, amely szépen lassan felváltotta a klasszikus, lovas módszert. (Az új fuvarosokat egyébként az 1900-as évek elején már taxisokként emlegették.)
Értéktelen tudás és haszontalan könyvek?
A régimódi szakemberek sokszor tartanak attól, hogy az új módszerekkel dolgozó konkurencia miatt felhígul a mesterség.
Amikor Guttenberg a XV. században megmutatta Európának a nyomtatás csodáját, sokan felfedezték az eljárásban rejlő lehetőségeket, mások viszont a veszélyekre figyeltek fel, és mindent elkövettek, hogy az új technológiát kordában tartsák.
A félelmek alapja az volt, hogy az Európában korábban elterjedt könyvkészítési módszer – amelyet elsősorban kolostorokba vonult szerzetesek műveltek – komoly hátrányba szorult. A piacon megjelent egy új, világi könyvkészítő csoport, ennek az egyháziak pedig – korábbi monopol helyzetük miatt – egyáltalán nem örültek. Nehéz feladatnak ígérkezett, hogy fenntartsák a drága és lassú előállítási módszereket, miközben a nyomdák tömegével ontották az olcsó, de jó minőségű példányokat.
Ha ez nem lett volna elég, az írás gyors terjedése azzal is fenyegetett, hogy a laikusok – adott esetben az egyháziak is – műveltebbé válnak. Ez pedig rendkívül kényelmetlen volt a papságnak, hiszen a tudomány, melynek a korszakban egyedüli birtokosai voltak, ily módon “elértéktelenedett” volna. A tudás pedig hatalom, mint azzal tisztában vagyunk.
A katolikus vallási vezetők mellett a magángyűjtemények tulajdonosai is aggódtak. Megjelent az az elképzelés, hogy a tömeggyártással létrehozott könyvek tucatjai miatt haszontalanná válnak a kézzel másolt, ritkább darabok.
Végül az egyház félelmei beigazolódtak: a világi emberek olvasottabbá váltak, ráadásul szabad versenyes ágazattá vált a könyvgyártás. A nyomtatás az európai történelem egyik legnagyobb kulturális-gazdasági átalakulását indította el, mely nem a tudás hanyatlását, hanem a modern gondolkodás megalapozását eredményezte. 
A gyűjtők szerencséjére viszont a kézzel írt kódexek értéke nemhogy csökkent, hanem – egy idő után – bizonyos példányok értéke drasztikusan növekedett is.
Könyörtelen géprombolók
Az újtól való rettegés leggyakoribb példájaként az ipari forradalommal szemben fellépő luddizmust szokták felhozni.
A XVII. században megkezdődő igen gyors, és igen jelentős technikai fejlődés új lehetőségeket nyújtott a gazdaság számára. A gépek és fejlettebb technikák elterjedésével a gyárak kevesebb, viszont megfelelő szakértelemmel rendelkező munkást kerestek.
A folyamatra adott reakcióként született meg a gépromboló mozgalom, amelyet sokszor luddizmusként is szoktak emlegetni – a legendás alak, Ned Ludd után. Hogy a férfi valóban létezett-e, az nem bizonyított, mindenesetre a mozgalom tagjai úgy tartották, ő volt az, aki valamikor a XVIII. század derekán egy szövőszék tönkretételével elindította a géprombolást.
A nevével ellentétben a mozgalom nemcsak az eszközök tönkretételére törekedett, hanem a dolgozók szervezettségének, tömörítésének és egyesítésének célját is a zászlajára tűzte. Tehát a luddizmus nem kizárólag a technofóbia különös megnyilvánulása volt, hanem a munkájukért aggódó alkalmazottak közös fellépése is.
Természetesen nem volt ritka, hogy a munkaügyi viszályok valóban túlléptek a sztrájkok és tiltakozások keretein. Ilyenkor az elkeseredett bányászok, gyapjúszövők, takácsok és faipari munkások a munkaadók felszereléseit és épületeit kezdték rongálni. A tiltakozás azonban végiggondolt és jól felépített volt, nem csak az egyszerű törés-zúzásról szólt.
A mozgalom végül több mint egy évszázadig működött Európa-szerte, hol nagyobb hévvel, hol kisebb odaadással. A hatalom néha igen brutális eszközökkel lépett fel a géprombolók ellen, néha viszont konstruktív tárgyalással igyekezett dűlőre jutni velük. Végül – nem árulunk el nagy titkot – a gépek maradtak, fejlődtek, viszont nem szorították ki az emberi munkaerőt.
A géprombolók tevékenységének nyomán ugyanakkor rengeteg olyan eredmény, kötelezettség vagy munkajogi törvény született, amelyek nélkül ma elképzelhetetlen lenne a keményen dolgozó kisember élete. 
A mozgalom egyébként az utóbbi században filozófiai irányzatként, az úgynevezett neo-luddizmusként éledt újjá.
A videotékák alkonya
A jelen és a közelmúlt is tartogat hasonló viszályokat. Az internet és technika világában egyre több olyan lehetőség adódik, amely a klasszikus megoldásoknál sokkal kényelmesebbnek bizonyul.
Megjelent az Airbnb, amely olcsóbban kínál szobákat a drága szállodák helyett – igaz, a tulajok nem profik. A Steam, az Apple Store és a Google Play kényelmesebbé teszi a zene-, a játék- és a filmvásárlást, hiszen immáron nem kell sorban állni a boltokban, ráadásul minden megvan egyetlen helyen. Az online pornóoldalak elterjedésével pedig megszűnt a kínos videotékázás, csökkent a drága erotikus csatornák megrendelőinek száma. (Esetleg szóba jöhet még a Katz-féle “Tinder ellen tüntető stricik” és a Deutsch Tamás-féle “postások és e-mail” párhuzam)
""Lesz nemulass, ha a postások megtudják, hogy van e-mail"" – sok szeretettel a magántaxisoknak
— Deutsch Tamás (@dajcstomi) January 18, 2016
Megannyi megoldás, amely mára egyre inkább kiszorítja, vagy akár fel is váltja az eredeti szolgáltatásokat.
A fentiek alapján tehát a korábban említett neo-luddisták félelmei sem alaptalanok. A jövőben elképzelhető, hogy a postát drónok fogják szállítani, a webshopok teljesen átveszik a hagyományos áruházak szerepét, a diagnózisokat pedig robotok fogják felállítani. Ezek a fejlesztések valóban veszélyt jelenthetnek a korábbi módszerekre, adott esetben ki is szoríthatják az emberi munkaerőt.
De valóban fontos-e, hogy új eljárásokat alkalmazzanak, ha az megkönnyíti a célközönség életét?
Az igény diktál
Talán nehéz belátni, de az Uberhez hasonló újítások azért tarolnak, mert van rájuk igény. Ezeknek a módszereknek természetesen mindig vannak hibái, a történelem mégis azt mutatja, ha a problémákat kezelni tudják, és képesek a fejlődésre, akkor hamar lépéselőnybe kerülhetnek.
A régi módszerekkel dolgozók a jelenséggel szemben a kezdetekben agresszívan lépnek fel, talán sikereket is elérnek – mondjuk adott esetben betiltják a konkurencia működését. Mivel azonban az újítás iránti igény továbbra is megmarad a célközönségben, újabb és újabb vetélytársak kerülhetnek elő. 
Valódi megoldás tehát csak az lehet, ha a régimódiak vagy megújulnak, vagy valamiképp kiegyeznek a riválisokkal – ahogy például a középkor alkonyán a céhtagok többsége előbb-utóbb csatlakozott a konkurens manufaktúrához, vagy ahogy a lemezkiadók és zenészek végül “szövetséget kötöttek” az online zeneoldalakkal, az állandó háborúzás helyett.
Az egész ugyanis csak és kizárólag a felhasználók igényeiről szól. A tömeg megfogalmaz egy vágyat, és aki azt különbül képes kiszolgálni, nyer. Kissé kapitalista felfogás, de mint láttuk, már a középkorban – sőt, az előtt – sem volt ez másképp. Valószínűleg ez mindig is így lesz, míg ember él a Földön.
Lugosi Péter összeállítása"
Hungary,2015-12-18,24.hu,https://24.hu/fn/penzugy/2015/12/18/cristiano-ronaldo-hoteltulajdonos-lett/,Cristiano Ronaldo hoteltulajdonos lett,"Mindig is arról álmodott hogy saját hotelja legyen, legalábbis ezt mondta Cristiano Ronaldo azután, hogy nyilvánosságra hozta, 40 millió dollárt fektetett négy hotelbe, amelyeket Portugália legnagyobb turisztikai vállalata, a Pestana csoport fejlesztett – írta a CNBC nyomán a Short.
A hotelek négy, Cristiano számára fontos városban találhatóak, szülőhelyén Funchalban, Lisszabonban ahol profi pályafutását kezdte, Madridban ahol jelenleg is játszik, valamint New Yorkban, figyelembe véve az amerikai profi labdarúgó ligát. Ezzel a beruházással a focista a Pestana nemzetközi hotellánc részvényese lesz, ez az első olyan befektetése, amely kívül esik a divat és sport szegmensen.
Ronaldo biztos abban, hogy a nevével fémjelzett hotelek képesek megküzdeni az iparág számára veszélyt jelentő faktorokkal, például az egyre komolyabb konkurenciának számító Airbnb-vel.
A 40 millió dolláros kiadás nem fogja csődbe vinni Ronaldót, akinek a vagyonát 223 millió dollárra becsülik, ezzel idén ő a világ leggazdagabb futballistája."
Hungary,2015-09-08,24.hu,https://24.hu/fn/gazdasag/2015/09/08/adozasi-utikalauz-airbnb-stopposoknak/,Adózási útikalauz Airbnb stopposoknak,"Az Airbnb szolgáltatására eléggé bepipultak a szállodások és alaposan átrendezte a budapesti ingatlanbérlési piacot. Egyébként egy nagyon szuper dolog, hogy turisták komplett lakásokat bérelhetnek ki a weboldalon, de a tulajdonosoknak tudniuk kell, hogy mindez adóköteles.					
Ha az ingatlant valaki bérbe adja, azt fenntartani, takarítani, felújítani kell, ennek pedig költsége lesz. A költségeket kell levonni először, és utána kapjuk meg az adóalapot, amely összeg után tehát adót fizet a tulajdonos. A személyi jövedelemadó mértéke mindig ugyanannyi, de az EHO már változni fog attól függően, hogy tartós főbérlő a tulaj, vagy kereskedelmi szálláshely-szolgáltató. A riportból részletesen megtudható, hogy mely esetben mekkora adóvonzatról beszélhetünk, melyhez adószakértők segítségét kértük.
Kereskedelmi szálláshely-szolgáltatás nyújtása és magas bevétel esetén az összesen 43 százalékos adóteher igencsak sokat tehet ki. Van egy megoldás azonban, amellyel sokkal egyszerűbben és ami még fontosabb, sokkal gazdaságosabban ki lehet jönni adófronton. Ez pedig a tételes átalányadózás. Azért azt nem szabad elfelejteni, hogy tételes átalányadózáshoz is kell adószámot igényelni, és nyugtát is kell adni a vendégnek. De legalább pénztárgép nem kell. Fontos tudnivaló továbbá, hogy építményadót, telekadót, kommunális adót és idegenforgalmi adót is kell helyi adónemként megfizetni. Igencsak komoly bírságot szab ki a hatóság, ha valaki az adózási szempontokat egyszerűen nem akarja figyelembe venni és feketén kínálja a lakását Airbnb-n. Megkerestük a NAV-ot azzal a kérdéssel, hogy az elmúlt időszakban szigorítottak-e az ellenőrzéseken és mik a tapasztalataik, de sajnos a publikációnkig nem érkezett válasz a kommunikációs osztálytól."
Hungary,2015-11-09,24.hu,https://24.hu/fn/gazdasag/2015/11/09/az-internet-hamarosan-meg-fog-szunni/,Az internet hamarosan meg fog szűnni,"Legalábbis Jakab Roland, az Ericsson Magyarország ügyvezető igazgatója szerint, aki egy konferencián beszélt a jövő társadalmáról hétfő délelőtt. Az igazgató azt mondta, hogy az internet azért fog hamarosan megszűnni, mert
nagyon sok kis internet lesz a világban.
Vagyis az egységes, a világot áthálózó globális internet helyét átveszi
„a dolgok internete”. 
Utóbbi nagyjából azt jelenti, hogy a kávéfőzőm kommunikálni fog a laptopommal, az utakba épített szenzorok elmondják az önvezető kocsimnak, hogy merre kerülje ki a dugókat, az okos gyógyszerdobozom figyelmeztet, hogy mikor vegyem be a gyógyszerem, stb.
Jakab szerint ezek a dolgok a fejlett világban tömegesen el fognak terjedni 2020-ig, és ha valaki, akkor ő tényleg tudja ezt. Az Ericsson ugyanis – mobilhálózatokkal foglalkozó multicégként – a világ összes mobilszolgáltatójától kap adatokat arról, hogy a világ merrefelé megy, és a felhasználók milyen újdonságokra vágynak. Előadását is ezekre az adatokra, illetve az Ericsson saját kísérleti projektjeire alapozta. Azt mondta, hogy
2020-ig nem kevesebb, mint 26 milliárd hálózatba kapcsolt eszközzel rendelkezünk majd, ami néhány éven belül alapvetően változtatja meg fogyasztói szokásainkat.
Két nagyon fontos gondolat az előadásból
A szakember szerint a világ mobilos adatforgalmának 60 százaléka videós tartalom lesz 2020-ig.
Hamarosan új iparágak jönnek létre, illetve összeolvadnak egymással (ez már most is zajlik, gondoljunk a biotech ipar és az egészségügy összeolvadására).
Milyen trendek várhatóak?
Jakab Roland az előadása végén 10 pontba szedte, hogy szerinte milyen fogyasztói trendek várhatóak a digitális gazdaságban:
Streamelt jövő – régen csak tévéközvetítések voltak – ma már élőben nézhetek bármit a neten – ez még inkább így lesz
Intelligens otthonok – szenzorok a hűtőszekrényben, az utakban, a focilabdában, illetve laptoppal kommuniáló kávéfőzők, stb.
Digitális gondolatmegosztás – ez már valóság, Jakab szerint kisérleti projketként már léteznek olyan fejhallgató agyhullám-letapogatók, amelyek a gondolat erejével képesek például egy drónt irányítani
Okos polgárok, okos ügyintézés – 70 százaléka a fogyasztóknak 2020-ra azt gondolja, hogy az e-demokrácia, e-közigazgatás tömegesen elterjed a fejlett világban
Megosztáson alapuló gazdaság – Uber és Airbnb cégekhez hasonló új vállalkozások lehetnek a legsikeresebbek a jövőben
Digitális pénztárca – az okostelefon átveszi a pénztárca funkciókat – jegyzet, hitelkártya, bankkártya – ez már részben megvalósult, és rohamosan fejlődik ez az iparág
Személyes adatok kezelése / adatbiztonság – ha ennyi minden költözik fel a világhálóra, kérdés, hogyan tudom biztosítani az adatokat – megnövekszik a kódolással, e-biztonsággal foglalkozó vállalkozások fontossága
Élethossz kitolása –  önvezető autók, okos gyógyszeres dobozok – nem akkor megyek orvoshoz, amikor fáj valami, hanem ha behív az orvos, mert a táveszközök segítségével látja, hogy mi a bajom – ez már valóság
Háztartási robotok – életminőséget javítanak – segítenek a háztartásban
Hálózatba kapcsolt társadalom – a fentieken alapuló, teljes társadalmi digitalizálás 2030-ra valósulhat meg a szakember szerint
(Jakab Roland a BDO Akadémia és a MAPI Konzult által szervezett “Flow: a siker evolúciója” című közös konferenciáján tartott előadást november 9-én Budapesten)"
Hungary,2015-11-09,24.hu,https://24.hu/media/2015/11/09/fenntarthato-e-a-sharing-economy/,Fenntartható-e a sharing economy?,"A fogyasztói szokások jelentős megváltozása nyomán létrejött „sharing economy” cégek úgynevezett „teremtő rombolással” forgatnak fel teljes iparágakat. A PwC azt tanulmányozta, hogy vajon fenntartható-e az üzleti modell.					
Az úgynevezett „sharing economy” cégek – Couchsurfing, Airbnb, Uber és társaik – úgynevezett „teremtő rombolással” forgatnak fel teljes iparágakat néhány év leforgása alatt. Számos ilyen vállalat mára világméretű céggé nőtte ki magát. Ezzel párhuzamosan nemcsak iparágakat, de milliók mindennapi életét is átalakítja az új trend: közösségi irodaházakban ad hoc lehet irodát „bérelni” akár pár órára, bepattanhatunk mások autójába egy rövid fuvarra vagy Bubit bérelhetünk két kattintással, ahogy már lakáséttermi vacsorával zárni a napot is teljesen természetes esemény. A PwC Magyarország szakértői tanulmányukban azt vizsgálják, milyen hatással lehet ez a globális trend az üzleti és a hétköznapi életre, illetve milyen szabályozói és működési problémák várnak megoldásra.
A PwC Magyarország Osztogatnak vagy fosztogatnak? – A sharing economy térnyerése című most publikált tanulmánya hét kiemelt iparágat vizsgál, – mobilitási iparág, kiskereskedelem és fogyasztói javak, turisztika és szállodaipar, szórakozás, multimédia és telekommunikáció, pénzügyi szektor, energetikai szektor, valamint emberi erőforrások szektor, – ahol a sharing economy már most jelentős, vagy nagy növekedési potenciállal rendelkezik.
„Munkavégzés a Kaptár közösségi házból, Szatyorboltból vásárlás, egy csavarhúzó bérlése a Miutcánk oldaláról, pihenés egy olasz házaspár kert végi házikójában. Rövid idő leforgása alatt teljesen más szokások váltak rutinszerűvé a néhány évvel ezelőtti állapotokhoz képest. Minden bizonnyal az elmúlt és a következő évek egyik legfontosabb globális üzleti trendjéről és sikertörténetéről beszélhetünk a sharing economy esetében, amely – bár vitákkal övezett – kétségkívül jelentős hatással lesz az életünkre és az üzleti környezetre is” – mondja Osztovits Ádám, a PwC Magyarország üzleti tanácsadási csoportjának vezetője.
A sharing economy lényege, hogy a felhasználók megosztják egymással:
· kihasználatlan kapacitásaikat, erőforrásaikat (pl. tárgyi eszköz, szolgáltatás, pénz)
· on-demand jelleggel (a fogyasztási igény felmerülésekor azonnal), rendszerint egy IT-platformon keresztül,
·  bizalmi alapon, kiemelt jelentőséget tulajdonítva a személyes interakciónak, közösségi élménynek,
·  törekedve a fenntarthatóságra. 
A megosztáson alapuló gazdaság sikerének titka
A PwC egy korábbi tanulmánya szerint 2013-ban azon öt iparágban, amelyben ez az új üzleti modell leginkább jelen van, 15 milliárd dollár árbevételt értek el a sharing economy vállalatok. 2025-re bevételük várhatóan már a 335 milliárd dollárt is eléri, és ezzel a vizsgált piacok bevételének felét a megosztáson alapuló modellt követő cégek fogják uralni. 2015 júliusában a Wall Street Journal elemzése szerint az Uber értéke meghaladta az 50 milliárd dollárt, amivel értékesebbnek számít, mint az S&P 500-as cégek 80%-a, míg az Airbnb elérte a 24 milliárd dolláros cégértéket.
A sharing economy terjedése több társadalmi, gazdasági változásra is visszavezethető. Ilyen például a fejlett digitális platformok, valamint eszközök okozta „IT-robbanás”, amely minimalizálta a terjesztési költségeket. Szintén hatással volt a sharing economy térnyerésére a globalizáció és az urbanizáció, hiszen ez utóbbi már földrajzilag is közelebb hozta egymáshoz a keresletet és a kínálatot, elősegítve ezzel a megosztás lehetőségét. További fontos trend a gazdasági racionalitás; a hozzáférés alapú gazdaságban elég csak az eszköz-használat után fizetni, így nem kell a fenntartás költségeit is magunkra vállalni. Végül pedig a fogyasztói igények is megváltoztak: más lett a tulajdonhoz való viszony; ma már nem olyan fontos, hogy birtokoljunk egy autót, az viszont annál inkább, hogy gyors megoldást találjunk egy adott problémára. A fogyasztói döntésekben továbbá a környezettudatos szemlélet is egyre nagyobb szerepet játszik.
A tanulmány szerint mindezek mellett a sharing economy vállalatok sikerességének másik fő oka a méretgazdaságosságukból fakadó jelentős költségelőnyük: a lokális piacra belépő globális szereplőnek a szolgáltatásnyújtásra eső fix költsége alacsonyabb a helyi szereplőkénél. Továbbá üzleti modelljük révén rendkívül gyorsan is terjednek, mivel egy új piacra való belépés számukra csak minimális költségekkel jár.
Problémákat is hozott az új üzleti modell 
„Bár az innováció a piaci verseny természetes velejárója, sőt hajtóereje,  a sharing economy cégek működése számos problémát és szabályozási igényt vet fel. Adózás és foglalkoztatás tekintetében szürkezónának tekinthető a szektor, így költségvetési szempontból egyértelműen a kifehérítése, az adóbevételek és a foglalkoztatottak számának növelése lehet a cél. A sharing economy szereplők ugyanis – akik akár professzionálisan, teljes munkaidőben is végezhetik az adott szolgáltatást – alacsonyabb költségekkel és kisebb adminisztratív terhekkel szembesülhetnek a hagyományos szereplőkhöz képest, így versenyelőnyhöz juthatnak. További nehézséget jelent, hogy ugyan a sharing economy platformok által működtetett értékelési rendszerek jelentős önszabályozó hatással bírnak, nem minden esetben biztosított a felhasználók megfelelő védelme előre nem kalkulálható esemény vagy hiba esetén” – hangsúlyozza Osztovits Ádám.
Többen megkérdőjelezik, hogy valóban fenntartható-e a sharing economy cégek működési modellje, mivel jó néhány, jelentős felhasználóbázissal rendelkező cég is veszteségesen üzemel. Kérdéses, hogy a jellemzően kockázati tőkéből finanszírozott agresszív piacszerzési életszakasz után közép és hosszú távon tudnak-e majd nyereségesen működni ezen cégek. Azonban a sharing economy modell egyre gyorsuló terjedése, a cégek robbanásszerű növekedése tagadhatatlan tény, ezért a vállalatok nem hagyhatják figyelmen kívül ezt a trendet. A „hagyományos” cégeknek mindenekelőtt azt kell átgondolniuk, hogy melyek azon szolgáltatási területek, ahol potenciálisan megjelenhet egy sharing economy szereplő, majd ezek azonosítása után a cégeknek választ kell találniuk, hogyan képesek lépést tartani ezzel a trenddel.
Ennek vizsgálata során a PwC szakemberei három fő irányvonalat azonosítottak:
1.        A jelenlegi ügyfélkör védelme
2.        Stratégiai együttműködések
3.        Sharing economy termékek fejlesztése, vagy akár a teljes működés átállítása sharing economy modellre
A hatékony válaszok iparáganként és cégenként különbözhetnek. A kevésbé veszélyeztetett iparágak esetén, ahol a sharing economy szereplők csak a piac egy kis szegmensét tudják megszerezni, inkább a reaktív válaszok, mint az ügyfélkör védelme lehet helyes megközelítés rövid távon. Közép és hosszú távon azonban, illetve a sharing economy által jobban fenyegetett iparágakban proaktív lépések szükségesek."
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2015-10-24,24.hu,https://24.hu/fn/penzugy/2015/10/24/ez-most-a-vilag-10-legertekesebb-startup-ja/,Ez most a világ 10 legértékesebb startup-ja,"A Wall Street Journal legújabb értékelése szerint a taxis Uber átvette a vezetést a legértékesebb startupok listáján, őt követi a kínai Xiaomi, a harmadik a szállásmegosztó Airbnb. A top 3 cég együttes értéke forintra átszámolva 34 ezer milliárdot tesz ki. Összehasonlításul (alma-körte alapon, csak a számokat érzékeltetve): a 2016-os magyar költségvetés kiadási oldala 16 ezer milliárd forint.
Íme:
A startupok értékelése meglehetősen eltér a hagyományos vállalatokétól, hiszen előbbieknél nemigen van objektíven meghatározható könyv szerinti cégérték. A startupoknál elsősorban a friss tőkebefektetés nagysága számít, amiből a növekedésük mértékére következtetnek. A WSJ listája is így készült.
Ez nem azt jelenti, hogy a listán lévő cégek mögött nincs valós gazdasági potenciál, hiszen például az Airbnb startupként dollármilliárdos profitot is termel. Nem is beszélve a Xiaomiról, ami egy gyártó cég, többek között okostelefonokat, alkalmazásokat és fogyasztói elektronikai termékeket készít. A kínai cégnek nincsenek üzletei sem, kizárólag az interneten értékesítik a termékeket."
Hungary,2015-09-03,24.hu,https://24.hu/fn/penzugy/2015/09/03/majrezhatnak-az-airbnb-sek-ha-sumakolnak/,"Majrézhatnak az Airbnb-sek, ha sumákolnak","Aki eltitkolja bevételeit és bevallási, fizetési kötelezettségének nem tesz eleget, ""vállalja"" a jogellenes magatartás következményeit: az eltitkolt bevétel utáni adókötelezettség megállapítását és a jogkövetkezményeket. 
Az adóhatóság július elsejétől kezdve sűrű próbavásárlásokkal ellenőrzi, hogy az apartmanozók teljesítik-e adózási kötelezettségüket. Augusztusban pedig közleményben üzent: a lakáskiadás után adózni kell!
Ha azt vesszük, hogy a hírek szerint 80 százalékban feketén megy a turisztikai célú lakáskiadás, akkor nincs is a NAV lépésén mit csodálkozni. De mit tegyen, aki eddig a sötét oldalon járt? Hogyan legalizáljon? Mire számítson? Ebben a témában már írtunk egy cikket, amiben az adószám kiváltása mellett a szakértő azt tanácsolta, hogy visszamenőleg is vallja be a lakás kiadója tisztességesen a jövedelmét, ha nyugodtan akar aludni. És írtunk arról is, mennyire könnyen le lehet bukni.
Már akkor jeleztük, hogy a NAV-tól is kértünk válaszokat, ezek mostanra érkeztek meg, és nagyon részletesen, világosan rögzítik az adózási tudnivalókat, ezért aki ilyenfajta tevékenységgel foglalkozik, annak mindenképpen ajánljuk.
Vérfüdő helyett
Kiderült, hogy katázva is lehet Airbnb-zni
Így adózhatnak
A magánszemélyek a szálláshely-szolgáltatási tevékenységhez többféle tevékenységi forma és adózási mód közül választhatnak. Legtöbben ezt a tevékenységet nem egyéni vállalkozóként, hanem adószámos magánszemélyként folytatják.
A törvény az adószám kiváltása alól kizárólag ingatlan-bérbeadási tevékenység esetén ad mentesítést, azonban az Airbnb keretében regisztrált adózók tevékenysége nem bérbeadásnak, hanem egyéb szálláshely-szolgáltatás nyújtásának minősül, figyelemmel annak átmeneti jellegére, valamint az ezzel összefüggő szolgáltatások nyújtására – szögezte le a NAV, összhangban azzal, amit korábban közleményükben írtak.
A szálláshely-szolgáltatási tevékenység engedélyhez kötött és csak adószámmal végezhető. Az adózó az adószámot a 15T101-es nyomtatvánnyal kérheti az adóhatóságtól. De még mielőtt a szálláshely-szolgáltató a NAV-nál bejelentené tevékenységét, az adott önkormányzat jegyzőjétől szálláshely-üzemeltetési engedélyt kell beszerezni, aki a tevékenység engedélyezéséről a magánszemélynek igazolást állít ki, mely tartalmazza a szálláshely típusát is. 
Ennyit kell adózni utána
Az említett tevékenységből származó jövedelem önálló tevékenységből származó jövedelemként kezelendő, amely után 16 százalék személyi jövedelemadót kell fizetni. A magánszemélynek negyedévente adóelőleget kell fizetnie a negyedévet követő hónap 12. napjáig.
Az adózó kétféle módon állapíthatja meg jövedelmét:–     tételes költségelszámolással (kizárólag a tevékenységével kapcsolatban felmerült, számlával igazolt költségeket lehet figyelembe venni: ingatlan fenntartásával, rendeltetésszerű használatával kapcsolatos költségek, tárgyi eszközök biztonságos, zavartalan üzemeltetésének, karbantartásának, javításának költségei, értékcsökkenés)–     10 százalékos költséghányad alkalmazásával (az önálló tevékenység bevételének 10 százaléka számolható el költségként).
Fizető-vendéglátó tevékenységet folytató magánszemély az, aki – nem egyéni vállalkozóként – a jogszabály szerinti egyéb szálláshely-szolgáltatási tevékenység keretében nyújt szálláshelyet az adóévben ugyanannak a személynek 90 napot meg nem haladó időtartamra.
Amennyiben az adózó fizető-vendéglátó tevékenységet folytató magánszemélynek minősül, úgy az önálló tevékenységből származó jövedelem megállapítás helyett az adóév egészére tételes átalányadózást is választhat, ha a tevékenységet a tulajdonában vagy haszonélvezetében lévő egyetlen lakásban vagy üdülőházban folytatja. Ha a magánszemély több lakástulajdonnal vagy üdülőházzal rendelkezik, akkor csak abban az esetben választhatja a tételes átalányadózást, ha azok közül csak egyben folytat fizető-vendéglátó tevékenységet.
Amennyiben ugyanannak a személynek történő szálláshely-szolgáltatás napjainak a száma az adóévben a 90 napot meghaladja, akkor a tételes átalányadó nem alkalmazható.
A tételes átalányadó választása esetén az adó éves összege szobánként 32 ezer forint, amelyet egyenlő részletekben a negyedévet követő hó 12. napjáig kell megfizetni. Az év közben kezdők a 15T101 nyomtatványon jelölhetik a tételes átalányadó választását, esetükben is a teljes évi kötelezettséget kell megfizetni. 
Az adózónak az önálló tevékenységéből származó jövedelme után 27 százalékos egészségügyi hozzájárulást kell fizetnie. Ha a tételes átalányadózást választotta, úgy az egészségügyi hozzájárulás a tételes átalányadó 20 százaléka – írta a NAV.
Fotó: Europress
Sumákolás helyett
A rendszeres bevétel elérése érdekében végzett tevékenység minden esetben adókötelezettséget eredményez, függetlenül attól, hogy az adott időszakban az adózó rendelkezik/rendelkezett-e adószámmal, valamint szálláshely-üzemeltetési engedéllyel vagy sem. Ebből következően azok a szálláshely-szolgáltatási tevékenységükből származó bevételükről nem adtak számot az elmúlt években, azt pótolniuk kell.
Ha a magánszemély az említett szálláshely-szolgáltatásból származó bevétele keletkezésének évében nem nyújtott be szja-bevallást, úgy az adott adóévi bevallást pótolnia kell. A tevékenységből származó bevételből a jövedelmet a magánszemélynek évente kell megállapítania és azt az adott évi adóbevallásában szerepeltetnie.
Ha a magánszemély a megszerzés évében egyébként nyújtott be bevallást, úgy az önadózás útján megállapított vagy megállapítani elmulasztott adót, adóalapot önellenőrzéssel helyesbítheti. Ha az adózó a NAV ellenőrzését megelőzően feltárja, hogy az adóalapját, az adót, a költségvetési támogatást nem a jogszabályoknak megfelelően állapította meg, illetve bevallása számítási hiba vagy más elírás miatt az adó, a költségvetési támogatás alapja, összege tekintetében hibás, bevallását önellenőrzéssel módosíthatja.
Az önellenőrzés csak a NAV ellenőrzését megelőzően folytatható le. Ha az adóellenőrzés már megkezdődött, a vizsgálat alá vont adó és költségvetési támogatás – a vizsgált időszakra – önellenőrzéssel nem helyesbíthető. A NAV által utólag megállapított adót, költségvetési támogatást az adózó nem helyesbítheti.
Bárkinél kopogtathatnak
Ahogy az adószakértőtől kérdeztük, a NAV-nál is érdeklődtünk, mi a helyzet azokkal, akik az ellenőrzések hírére ezután jelentik csak be a tevékenységüket. Számíthatnak-e arra (milyen eséllyel?), hogy a NAV megnézi, korábban is volt-e pl. Airbnb-s bevételük, és utólag megbecslik adóját, hogy bírságokkal együtt befizettesse? A kérdést ugyan kicsit kikerülték, de azért nyomatékosították, mit kockáztat, aki svindlizik. 
A Nemzeti Adó- és Vámhivatal válaszában azt hangsúlyozta, hogy feladatkörébe tartozik az adóbevételek biztosítása céljából egyebek mellett az adózók ellenőrzése. Ez önmagában is azt jelenti, hogy minden adózó számíthat ellenőrzésre. Tehát aki eltitkolja bevételeit és bevallási, fizetési kötelezettségének nem tesz eleget, “vállalja” a jogellenes magatartás következményeit: az eltitkolt bevétel utáni adókötelezettség megállapítását és a jogkövetkezményeket – szögezték le. (A lebukás pedig hét számjegyű kötelezettséget is jelenthet, mint más témában írtunk róla.)
Mivel híre kelt, hogy július 1-től az online szálláshirdetések alapján átfogó ellenőrzéseket végeznek a szálláshely-szolgáltatóknál, arról is kérdeztünk, hogy mostanában pl. hány Airbnb-st ellenőriztek, és milyen tapasztalatokat szereztek.
Kiderült, hogy ezt nem tudják megmondani. Azt írták ugyanis, hogy az ellenőrzések nem a tevékenységek szerint, hanem az adókötelezettség szempontjából fókuszálnak az adózókra. Így a nyilvántartások is – a NAV törvényben rögzített feladatainak megfelelően – ennek mentén rögzítik az elvégzett ellenőrzések eredményét. Ebből következően kifejezetten az Airbnb keretében működők ellenőrzéséről szóló adatokra nincs leválogatásuk."
Hungary,2015-09-02,24.hu,https://24.hu/fn/gazdasag/2015/09/02/tobb-milliot-hozhat-a-kockas-fuzetes-vallalkozas/,Több milliót hozhat a kockás füzetes vállalkozás,"Egy új vállalkozás Airbnb-s lakások üzemeltetésére specializálódott. Fix díjért vagy jutalékért cserébe az összes terhet leveszik a lakáskiadók válláról. Ez is jól jelzi, hogy mekkora üzlet ma a rövid távú lakáskiadás Budapesten. 
A Hír24 gazdasági rovatában időről időre bemutatunk új vállalkozási ötleteket. Most éppen egy fiatalember friss vállalkozását, amely az összes apartmanoztatással kapcsolatos feladatot átvállalja a lakáskiadóktól. Azaz, egyszeri díj vagy jutalék fejében takarít, kimossa az ágyneműt, kezeli a foglalásokat, levelezik, fogadja a vendégeket, de ha kell, elkészíti az adóbevallást is. Az, hogy valaki üzleti lehetőséget lát Airbnb-s lakások üzemeltetésében, és erre vállalkozást is alapít, jól jelzi, hogy mennyire pörög az apartmanoztatás, legalábbis Budapesten.
Kockás füzeten számolta ki
A Hostie nevű szolgáltatás alig egy hónapja indult. Én egy Facebook hirdetésben figyeltem fel rá, és mivel tetszett az ötlet, azonnal interjút kértem a tulajdonostól. Azt mondta, én voltam a harmadik érdeklődő, az előző két telefonáló azóta már az ügyfele. Ebből is látszik, hogy érdemes hirdetni a Facebookon, hiszen vállalkozásunkra bármikor ráharaphat egy kíváncsi újságíró, aki cikket akar írni róluk.
Mint megtudtam, a Hostie tulajdonosa a 25 éves Váradi Máté. Nyíregyházán született, az egyetem óta Budapesten él. A Corvinus gazdálkodási és menedzsment szakán diplomázott két éve. Máténak, illetve családjának két lakása van Pest belvárosában, amelyeket Máté turistáknak ad ki rövid távra. Innen jött az ötlet, hogy megpróbálkozik más lakástulajdonosok apartmanjainak üzemeltetésével. A tapasztalata megvan hozzá, és szívesen is csinálja. Egy kockás füzeten számolta ki a kiadásait és bevételét, majd arra jutott, hogy érdemes belevágni az üzemeltetésbe.
 Váradi Máté, a Hostie tulajdonosa. Fotó: Pál Anna Viktória
Azt mondta, óriási apartmanoztatási boom zajlik Budapesten, amit ki kell használni. Egyre többen adják ki lakásukat, így egy folyamatosan bővülő piacon sokakat érdekelhet a speciális szolgáltatása. Máté főként rájuk számít, és azokra, akik menet közben rájöttek, hogy nincs idejük vagy kedvük az üzemeltetéshez.
„Nagyon sokan váltanának albérletről apartmanoztatásra, de nem tudják, hogyan kell ezt csinálni, vagy beleuntak. A befektetőkre is számítok. Azokra, akik mostanában vásároltak lakásokat kiadásra, akár tízes nagyságrendben is, de nincs üzemeltetőjük vagy nem elégedettek vele” – mondta.
A hazai Airbnb-jelenségről bővebben ebben és ebben a cikkünkben olvashat >>
Fontos, hogy az üzemeltetést Máté főállásban, egyéni vállalkozóként végzi. Azaz, alapvetően mindent maga csinál, de ha sok a munka, segéderőt alkalmaz. A személyes közreműködése miatt költségei szinte alig vannak, viszont a munka elég időigényes. A legnagyobb tétel a takarítás, amire saját embere van, őt kell fizetnie. Az ágyneműk, törülközők mosását maga intézi egy olcsó, de profi önkiszolgáló mosoda-hálózatnál. Itt 15 kilós gépek vannak, profi szárítással. Az ágyneműk hamar megszáradnak, és nem kell őket kétszer-háromszor tölteni, amivel időt és energiát spórol. Ez a legfontosabb, az időfaktor, mondja.
A Hostie árazása
Váradi Máté fix és jutalékalapú árazással dolgozik. Egyszeri kulcsátadásért 2 ezret, takarításért 4-9 ezret, mosásért szállítással 6 ezret kér. A jutalékalapúban két csomag van, full service és all inclusive. Előbbiért a szobaár bevétel 20 százalékát, utóbbiért 25 százalékát kéri. Ezekben benne van a foglalások, érdeklődések teljes körű intézése, az összes check-in, check-out, az árak kezelése, visszajelzések elkészítése. Illetve az ágynemű, törölközőcsere, mosás, takarítás intézése, a fogyó háztartási eszközök folyamatos pótlása, és a 0-24 ügyfélszolgálat a vendégek részére.
Egy éven belül elérheti a 6 milliós bevételt
Máténak egyébként még nem volt hagyományos munkahelye. Ahogy mondja, sem a multik, sem a hivatalnoki lét, sem a tudományos pálya nem érdekli. Ami érdekli, az a vállalkozói lét, mert szeret felépíteni valamit, ami csak a sajátja. Most is van egy oktatás-szervező vállalkozása, egyetemi vizsgákra készít fel közgáz hallgatókat tanárok bevonásával.
Máté természetesen transzparensen és legálisan vállalkozik, betartja a szabályokat. Azt mondja, a két vállalkozásához most elegendő az egyéni vállalkozói forma, de úgy tervezi, az “üzemeltetési láb” felfutásával majd szeretne céget is alapítani, és állandó munkaerőt alkalmazni. Szerinte a magyar adórendszer a kisadózói státusz bevezetésével nagyon kedvező lett a kisvállalkozásoknak. Bár ezt a lehetőséget kevesen választják, ő a lakáskiadás után is katázva adózik. Arról, hogy az apartmanoztatás után a NAV szerint is lehet katázva adózni, ebben a cikkünkben írtunk bővebben >> 
Ugyanakkor kiszámolta, hogy neki csak addig éri meg kisadózónak maradni, amíg a két vállalkozásból származó bevétele nem haladja meg az évi 5-6 millió forintot. Máté szerint reális, hogy ezt a pontot egy éven belül eléri. Ehhez nagyjából 15-20 lakást kell üzemeltetnie a következő egy évben.
Csúcsponton az apartmanoztatás
Két éve még csak 1500 Airbnb-s lakást jegyeztek, ma már 7000 lakásról tudunk országosan, az Airbnb saját közlése alapján. Ez óriási növekedést jelent, aminek okai sokfélék. Részben a befektetők megjelenése, részben a korábbi bérbeadók apartmanoztatóként való megjelenése, részben az általános gazdasági növekedés okozhatta. Fontos az is, hogy ahol az Airbnb megjelenik, az albérletek árai elindulnak felfelé. Fél éve, amikor erről az összefüggésről kérdeztük a hazai ingatlanos szakértőket, mindegyikük szkeptikus volt, és azt hangsúlyozták, hogy nincs átjárás az albérleti piac és az apartmanoztatás között. Mára kiderült, hogy van.
Bár a drága bérleti árak miatt sokan albérlet-törvényt követelnek, ennek nálunk a lakástulajdonosi szemlélet miatt nincs realitása. Kormányzati berkekben (de inkább a szálloda-lobbi nyomására) felmerült az apartmanoztatás szigorítása is, mondván a lakáskiadás elszívja a drágább hotelek vendégeit, ami nem jó. (Ez azonban nem igaz, az apartmanok sokkal inkább a hostelektől vesznek el vendéget, nem az ötcsillagos szállodáktól.) Információink szerint amíg a Nemzeti Fejlesztési Minisztérium – a turizmus felől közelítve – új terheket rótt volna a magánszállásokra, a Nemzetgazdasági Minisztérium szerint nincs szükség új szabályozásra. Szerintük – nagyon helyesen – a meglévő szabályok elegendőek, inkább azokat kell betartatni. Az NGM alá tartozó NAV máris elkezdte az Airbnb-s lakások ellenőrzését próbavásárlásokkal."
Hungary,2015-09-02,24.hu,https://24.hu/fn/gazdasag/2015/09/02/inkabb-szallodat-nyisson-mint-ettermet/,"Inkább szállodát nyisson, mint éttermet","Bár a hazai szállodások sírnak az Airbnb miatt, kevés a lobbierejük, így szerencsére nem lesz külön szigorítás. 
Az éttermi vendéglátást, italszolgáltatást végző cégek a legrizikósabbak, itt ugyanis a cégek bedőlési aránya közel 4,5 %, ami jóval magasabb az országos 2,53 százalékos átlagnál, áll a Bisnode nemzetközi cégminősítő elemzésében.
A Magyar Szállodák és Éttermek Szövetségének adatai alapján a hazai turizmus GDP-hez való hozzájárulása 9 %, a turizmusban foglalkoztatottak száma 318 ezer fő, ami egy igen jelentős nagyságú szektort jelez. Több mint 27 ezer működő társas vállalkozás tevékenykedik az iparágban, bár számuk az országos tendenciához hasonlóan az elmúlt időszakban csökkent.
A szövetség legutóbbi elemzéséből az is kiderül, hogy a magyar szállodaipar számára a forgalom növekedése szempontjából 2014. nagyon sikeres év volt. A szállodákban 18 372 ezer vendégéjszakát töltöttek, ami rekordmagas szám, a szobafoglaltság is kiemelkedő, 51,8 %-os volt. Az idei meleg nyár remélhetőleg 2015-re is hasonlóan szép számokat eredményez majd, azonban sok szálláshely-szolgáltatónak számolni kell a legalább három éve megjelent Airbnb szolgáltatással is, mint konkurenciával.
Fogynak a kocsmák
2013-ról 2014-re a vendéglátás mindkét területén nőtt még ugyan a vállalkozások száma, azonban ezt követően csökkenni kezdett az iparágban tevékenykedő cégek mennyisége. Szálláshely-szolgáltatással főtevékenységként jelenleg több mint 4000 társas vállalkozás foglalkozik Magyarországon. Erre a piacra lépett be az Airbnb, melyen keresztül a legfrissebb becslések szerint nagyjából 8000 lakást – melyből kb. 3500 budapesti – lehet kivenni Magyarországon.
Ilyen mennyiségű kiadásra váró ingatlan mellett nem csoda, hogy a szállodaipar szereplői súlyos fenyegetést látnak a közösségi szállásszolgáltatásban. Niklai Ákos, a Magyar Szállodák és Éttermek Szövetsége elnökének nyilatkozata szerint ezek a szolgáltatók a vendégek 5-10 százalékát csábítják el a szállodáktól. A helyzetet fokozza, hogy jelenleg úgy látszik, nem lesz külön hatósági szabályozás az Airbnb keretein belül szállást nyújtó szolgáltatókra, csupán a NAV igyekszik jobban figyelni az ilyen módon kiadott ingatlanokra. Ennek ellenére úgy tűnik, hogy a szálláshely-szolgáltatók egyelőre nincsenek óriási veszélyben, mivel ezen a területen csak 1-2 %-kal csökkent évente a cégek száma, és a bedőlés arány is jóval alacsonyabb, mint az éttermi vendéglátás, italszolgáltatás területén. 
Éttermi vendéglátás, italszolgáltatás terén közel 24 ezer vállalkozás tevékenykedik ma Magyarországon, de számuk 2014 elején még megközelítette a 25 500-at. Ezen a területen jelentős cégszámcsökkenés következett be, ami az elmúlt fél évre különösen igaz volt. 2015 januárja óta közel 4 %-kal fogyott a számuk, míg 2014-ben egy év alatt alig több mint 2 %-os volt csak ez. Amennyiben ez a trend tovább folytatódik, az év végére akár 7-8 %-os éves fogyás is elképzelhető. A jó nyári szezon remélhetőleg az éttermeknek is kedvezett, és többen talpon tudnak maradni, mint az első félévben."
Hungary,2015-09-02,24.hu,https://24.hu/kulfold/2015/09/02/elindult-a-menekultek-airbnb-je/,Elindult a menekültek Airbnb-je,"A közösségi szállásmegosztó oldal nyomdokain indult a Refugees Welcome, amely segítségével a berliniek menedékkérőket fogadhatnak be lakásaikba – derül ki a The Guardian cikkéből. 
Az alkalmazás, a menedéket keresőket köti össze azokkal, akik hajlandók megosztani a lakásukat velük. A fejlesztők lehetővé teszik, hogy a berlini tesztrendszer egész Európában elterjedjen – írja a The Guardian.
A német Refugees Welcome úgy írja le magát, mint a „menekültek Airbnb-je, és Afganisztánból, Burkina Fasóból, Maliból Nigériából, Pakisztánból, Szomáliából, valamint természetesen Szíriából érkezett bevándorlóknak kínál lakhelyet.
  
Eddig több mint 780 német regisztrált az oldalra, és 26 embert szállásoltak el a segítségével. Az oldal egyik alapítója, a 31 éves Jonas Kakoschke is vendégül lát otthonában egy Maliból érkezett férfit, Bakary Conant, aki arra vár, hogy megkaphassa a munkaengedélyét.
A cég szóvivője szerint a projekt igen sikeres, hiszen több országban is felajánlották már hasonló rendszer kiépítését, így például Görögországban, Portugáliában és az Egyesült Királyságban is indulhat hasonló. Ausztriában pedig már január óta működik hasonló."
Hungary,2015-08-10,24.hu,https://24.hu/fn/gazdasag/2015/08/10/egyre-tobb-magyar-szallast-kinalnak-az-airbnb-n/,Egyre több magyar szállást kínálnak az Airbnb-n,"Már a nyolcezret is eléri az Airbnb internetes felületen keresztül kínált magyarországi szálláshelyek száma, a nagyobb városokban 60-100 ajánlat érhető el. 
A 2008-ban létrehozott közösségi szálláshely-szolgáltató lényege, hogy a lakásukat kínáló személyeket összehozza a turistákkal, akik a szállodáknál olcsóbb és otthonosabb ellátásra vágynak. Az Airbnb-n kínált szálláshelyeknek csaknem a fele – nagyjából 3500 – budapesti, a vidéki helyszínek közül a legnépszerűbb a Balaton térsége.
De már olyan falvakból is tettek fel ajánlatot, amelyek létezéséről sok magyar sem feltétlenül tud, a kevésbé ismert helységek tekintetben az Airbnb komoly marketingeszközzé is válhat – nyilatkozott a Népszabadságnak Karakasné Morvay Klára, a BGF Kereskedelmi, Vendéglátó-ipari és Idegenforgalmi Karának adjunktusa.
Az adjunktus szerint az internetes felületnek köszönhetően olyan helyszínek is bekerülhetnek a turizmus vérkeringésébe, mint például a Mátra vagy az Őrség.
Az árak tekintetében azonban nagy a szórás. Lehet találni napi 300 ezer forintért kivehető palotát is Budapesten, ugyanakkor az Airbnb-n keresztül foglalt szállások 30 százalékkal olcsóbbak, mint a hasonló kategóriájú hagyományos szálláshelyek."
Hungary,2015-08-01,24.hu,https://24.hu/fn/penzugy/2015/08/01/retteghetnek-az-airbnb-sek-rajuk-szall-a-nav/,"Retteghetnek az Airbnb-sek, rájuk száll a NAV","Próbavásárlásokat és bérléseket kezdeményeznek az adóhatóság emberei országszerte. Az Airbnb-sek 20 százaléka működhet legálisan. 
Július 1-től online szálláshirdetések alapján átfogó ellenőrzéseket végeznek az Nemzeti Adó- és Vámhivatal (NAV) munkatársai országszerte, írja a Magyar Nemzet. A terepmunka részeként a NAV-osok próbávásárlásokat és bérléseket kezdeményeznek az Airbnb-n és egyéb népszerű szálláskereső szolgáltatásokon keresztül.
December óta 1500-ról 7000-re ugrott azoknak a fővárosi lakásoknak a száma, amiket a többnyire néhány napot a városban töltő turisták kiszolgálása céljából adnak ki a tulajdonosok. A hatályos jogszabályok szerint adószám kiváltása alól egyedül ingatlan-bérbeadási tevékenység esetén ad mentesítést, de az Airbnb elvileg nem bérbeadásnak, hanem „egyéb szálláshely-szolgáltatás nyújtásának” minősül, ezért adóköteles.
A Nemzet által megkérdezett szakértők szerint az Airbnb-re 80 százalékban jellemző, hogy feketén adják ki a lakást,ami nagyban hozzájárul ahhoz, hogy töretlenül mennek felfelé az albérletárak a belvárosban.
A témáról bővebben ebben a cikkünkben olvashat >>"
Hungary,2015-10-05,24.hu,https://24.hu/fn/uzleti-tippek/2015/10/05/a-politikus-is-uberezik/,A politikus is uberezik,"A közösségi megosztáson alapuló gazdaság látványosan tör előre.					
„Magánszemélyként például én is használok Ubert, ám mint politikus, elfogadom a taxisok részéről megfogalmazott kritikákat” – mondta Csepreghy Nándor miniszterhelyettes az Ökopolisz Alapítvány közösségi gazdaságról szóló pódiumbeszélgetésén.
Ez a mondat jellemző volt az egész este tekintetében, hiszen mindhárom résztvevő egyetértett abban, hogy a telekommunikációnak és az informatikának köszönhetően gyors változásoknak vagyunk szemtanúi a szolgáltatáskínálat terén, ugyanakkor nem lehetünk érzéketlenek a változások jelenlegi és jövőbeni kárvallottjai iránt sem.
Ormós Zoltán, a szakterületre specializálódott Ormós ügyvédi iroda vezetője elmondta: a jelenlegi törvényi környezet tökéletesen lefedi a megosztáson alapuló gazdaságot is, azonban a szereplők tevékenységét érdemes egyes szabályozói intézkedésekkel megfelelő mederben tartani, adott esetben az ország érdekeire is tekintettel.
„Meg kell előzni, hogy egyes hagyományos ágazatokban a profit jelentős része Kaliforniába tevődjön át” – véli az ügyvéd.
Ormós Zoltán külön felhívta a figyelmet arra, hogy érdemes kivonni a sharing economy fogalomrendszeréből a platformalapú, szerződéses partnerekkel dolgozó, villámgyors növekedést mutató cégeket, hiszen ezek nem sorolhatók definíció szerint a megosztáson alapuló szolgáltatók közé. Véleménye szerint a hagyományos és a megosztásos modellben működő vállalatok azonos területen azonos feltételeket kell, hogy teljesítsenek, ennek azonban feltétele, hogy a hagyományos társaságok szabályozása lazuljon.
Nincs itt a világvége, de vannak aggasztó folyamatok
Bőgel György, a CEU professzora tágabb perspektívába helyezte a gazdaságban zajló azon folyamatokat, amelyeket a megosztáson alapuló szolgáltatók indukálnak. Kevesebb lesz a nagy foglalkoztató a vállalatok között, laposodnak a szervezetek, önállósodnak és függetlenednek a dolgozók is, ugyanakkor ez együtt jár azzal, hogy tömegesen jelennek meg a magányos farkasok, lazul a társadalmi kohézió.
A szakértő azonban arra is emlékeztetett, hogy ez nem jelenti a világ végét, hiszen például évszázadokkal ezelőtt a foglalkoztatottak zöme mezőgazdaságban dolgozott, ma pedig ez az arány 4-5 százalék, ilyen folyamatok rendszeresen végbemennek. 
Mindazonáltal a professzor is aggasztónak nevezte, hogy a gépesítés, az automatizálás, és a platformalapú valós idejű tranzakciók lehetősége sokkal kiszámíthatatlanabb környezetet teremt az emberek számára. Szerinte nem látni jelenleg olyan iparágat, ahol olyan mértékben keletkeznének új álláshelyek, hogy az ellensúlyozni lenne képes a túlnépesedés és a technológiai hatékonyságjavulás kínálatnövelő hatását. Ráadásul átjárási korlátok is vannak:
„Az évek múltán egészen biztosan önálló navigációra képessé váló traktorok egykori vezetőinek nem lesz kielégítő válasz az, hogy nyílik néhány új programozói álláshely” – tette hozzá a közgazdász.
Lépéskényszerben
Csepreghy Nándor összességében nem lát fenyegetést a sharing economy ugrásszerű terjedésében, például a szállodaipar szolgáltatáskínálata véleménye szerint merőben eltér az AirBnB kötelékében dolgozó szállásadóktól. Szerinte mindkét területen kielégítő növekedési potenciál mutatkozik, ami összességében jó a költségvetésnek.
A frissen kinevezett miniszterhelyettes hozzátette: a kormányzat tekintettel van a változásokra, folynak viták arról, hogy a sharing economy árnyoldalai vagy az előnyei a jelentősebbek, és mire kell intézkedésekkel reagálni. Ugyanakkor elismerte, hogy a változások ciklusai olyannyira lerövidülhetnek, hogy egy kormányzati lépés nem születik meg feltétlenül időben, vagy okafogyottá válik az alkalmazása a környezet újbóli változásával."
Hungary,2015-10-05,24.hu,https://24.hu/fn/penzugy/2015/10/05/konnyebb-lesz-lakast-kiadni-jovore/,Könnyebb lesz lakást kiadni jövőre,"Ha a parlament kedden elfogadja a bürokrácia-csökkentő salátatörvényt, januártól könnyebb lesz lakásokat kiadni turistáknak. A Lázár János nevével fémjelzett javaslatcsomag célja, hogy egyszerűsítse a hivatalos ügyek intézését, és eltörölje a felesleges / értelmetlen / idegesítő hivatali előírásokat. A 152 oldalas javaslat rendkívül sokrétű, szinte az élet minden területét érinti, ebből most a szálláshely-szolgáltatással foglalkozunk.
Elég lesz bejelenteni
A külföldieknek történő lakáskiadás eddig engedélyköteles volt. A szálláshely-szolgáltatást az illetékes jegyzőtől kellett kérelmezni, aki 21 napon belül döntött az üzemeltetési engedély megadásáról. A jegyzői hivatalok helyszíni szemlét is lefolytattak, azaz kimentek a lakásra, és körbenéztek. Természetesen az eljárás illeték-köteles volt, 3000 forintot kellett leszurkolni az államnak mindezért. Az engedélyt általában megadták, de az eljárás elég macerás volt.
Ennek januártól vége lesz.
Jövőre elég lesz bejelenteni a szálláshely-szolgáltatást, azaz nem kell hozzá engedély a jegyzőtől.
A módosítás a kereskedelmi törvényt érinti, és egészen pontosan így szól:
(2) A Kertv. 6/D. § – a helyébe a következő rendelkezés lép: „6/D. § Szálláshely-szolgáltatás csak a kereskedelmi hatóság részére történő a szálláshely-üzemeltetési bejelentést követően folytatható.
Természetesen a bejelentéssel nem mentesülünk attól, hogy ugyanúgy betartsuk a jogszabályokat, mint eddig. Sőt, adóellenőrzésre is egy kicsivel nagyobb eséllyel számíthatunk. A hatóságok között egyre jobb az információ-csere, így a bejelentés alapján bármikor tarthat ellenőrzéseket a NAV. Az engedélykötelesség eltörlése abban segít, hogy megszűnik a macerás utánajárás és egyszerűbb lesz elkezdeni a szálláshely-szolgáltatást.
Nem lesz szigorítás
Az Airbnb szolgáltatása alaposan átrendezte a budapesti ingatlanbérlési piacot, és a szállodások is bepipultak rá, mert szerintük elcsábítja a vendégeiket. Két év alatt 1500-ról 7000-re ugrott azoknak a fővárosi lakásoknak a száma, amiket turistáknak adnak ki. Mivel boldog-boldogtalan belevágott a lakáskiadásba, elfogytak a jó albérletek, megugrottak a bérleti díjak, megnövekedett a lakáskeresési idő. 
Egy ideig úgy nézett ki, hogy a kormány szigorítani akarja a szállásmegosztó oldalak működését. Ezt a vonalat az erős lobbierővel rendelkező szállodások erőltették, főként a Nemzeti Fejlesztési Minisztériumban. Azt mondták, a turizmus ezen területe szabályozatlan és az “illegális lakáskiadás” károkat okoz nekik és az országnak. Szerintük még több engedély kell, és extra adó a lakáskiadóknak, esetleg online pénztárgép.
Úgy tűnik, végül – helyesen – nem ők nyertek, hanem a “piacpárti” irány, amelyet a Varga Mihály vezette Nemzetgazdasági Minisztérium képviselt. E szerint az Airbnb térnyerése nem turisztikai kérdés, hanem adózási ügy. Tehát nem kellenek új szabályok, elegendő a meglévő adószabályok betartatása. El is indultak a lakástulajdonosok NAV-ellenőrzései. A szaktárca azt is mondta, hogy a közösségi szállásközvetítő oldalak egyáltalán nem jelentenek komoly fenyegetést a luxusszállodák forgalmára. Az Airbnb a szállásadói piacból 5 százaléknál nagyobb részt nem fog kihasítani, becsülték.
Csak arról van szó, hogy az egykori Zimmer Frei modernebb, szervezettebb formában jelenik meg. Az Airbnb nem lesz konkurenciája a szállodáknak, mert az ott elérhető kiegészítő szolgáltatásokat nem tudja nyújtani – mondta Csepreghy Nándor NGM-miniszterhelyettes egy konferencián.
Fontos, hogy az Airbnb-s lakások után is adózni kell, csak másként, mint az ingatlan-bérbeadás esetén. A legkedvezőbb, hogy szálláshely-szolgáltatás után lehetőség van tételes átalányadózásra, amely évi 32 ezer forint szobánként. Sőt, Airbnb-zni már katásan is lehet, erről itt írtunk bővebben. Mindehhez adószámot is kell igényelni az adóhivataltól, és nyugtát is kell adni a vendégnek. De legalább online pénztárgép nem kell. Januártól pedig már engedély sem."
Hungary,2015-08-24,24.hu,https://24.hu/fn/penzugy/2015/08/24/airbnb-jol-megszorongathatjak-azt-aki-eddig-adot-csalt/,"Airbnb: jól megszorongathatják azt, aki eddig adót csalt","Az adóhatóság erőteljes hadüzenetet küldött a nem adózó lakáskiadóknak: vagy jó útra térnek, vagy jön a próbavásárlás, meg a bírság. Utánajártunk, mire számíthat, akinek erre megszólal végre a lelkiismerete. 
A NAV nemrégiben üzent a turisztikai célú lakáskiadóknak, hogy adózni bizony nekik is kell. Ők azok, akik (pl. az Airnbn-n) külföldieknek pár napja adják ki a lakásukat, jó pénzért. Jóval olcsóbban, mint a szállodák. S mivel a hagyományos (hosszú távú) bérbeadásnál jóval több is befolyhat nekik így, egyre népszerűbb a tevékenység. Egyes források állítják, csak Budapesten tavaly december óta 1500-ról 7000-re ugrott a megosztóoldalakon kínált lakások száma. Más becslés szerint pedig országosan 8 ezer darab tursiztikai célú magánszállás lehet csak az Airbnb-n. 
A tevékenység népszerűségére a Nemzeti Adó- és Vámhivatal (NAV) is felfigyelt. Nem véletlenül.
Üzent a NAV
Az adóhatóság július elsejétől kezdve sűrű próbavásárlásokkal ellenőrzi, hogy az apartmanozók teljesítik-e adózási kötelezettségüket. Augusztusban pedig közleményben üzent: a lakáskiadás után adózni kell!
Tegyük hozzá, nem ok nélküli az üzenet és az ellenőrzésdömping, hiszen a hírek szerint igen kevesen jelentik be a tevékenységet a jegyzőknél (hozzávetőleg csak minden kilencedik apartmanozó). A piacot jól ismerő szakértők szerint pedig 80 százalékban feketén, azaz adózatlanul megy az üzlet – írta nemrégiben az mno.hu.
Ideje adószámot kérni
Ha valaki nyugodtan szeretne aludni, akkor nincs más választása, mint hogy bejelentse a jegyzőnél tevékenységét és adószámot kérjen, nyugtát vagy számlát adjon, és adózzon. Amire többféle mód is lehet. 
Adózás dióhéjban
Az apartmanoztatásra más (adó)szabályok vonatkoznak, mint a lakáskiadásra. 
A lakáskiadásból származó jövedelem személyi jövedelemadó-köteles, mértéke egységesen 16 százalék. Kis mozgástér azonban marad: lehetőség van tételes költségelszámolásra, 10 százalékos költséghányadra vagy tételes átalányadóra (évi összege szobánként 32 ezer forint). Az apartmanoztatás után 27 százalék egészségügyi hozzájárulást is kell fizetni. Ha bővebben kíváncsi, kattintson erre a tájékoztatóra. 
De mire számítson, aki eddig feketén űzte az ipart, viszont most a lebukás növekvő kockázata miatt mégis bejelentené a tevékenységét, és adózna? Arra gondoltunk, aki ezt megteszi, az jó eséllyel kockáztatja, hogy visszamenőleg is megadóztatják. Persze ha továbbra sem jelenti be a tevékenységet, ez a veszély akkor is fennáll, hiszen az ellenőrzéseken bármikor lebukhat. 
Kíváncsiak voltunk, vajon a NAV hogyan áll a kérdéshez. Vagyis hogy akik eztán bejelentik a turisztikai célú lakáskiadást, azok mire számítsanak: kapnak-e a nyakukba visszamenőleges ellenőrzést? A választ még várjuk, addig is adószakértőt kérdeztünk.
Rizikós eltitkolni a múltat
Mi a helyzet tehát, ha valaki úgy dönt, eztán adózik (de a korábbi bevételeit változatlanul megpróbálja eltitkolni)? Ha az adóhatóság tudja bizonyítani, hogy a bejelentés előtt is volt adózatlan jövedelme a turisztikai célú lakáskiadónak, akkor becsléssel megállapíthatja, hogy visszamenőleg mennyi lehetett az összeg, és arra kivetheti a fizetendő adót – mondta megkeresésünkre Zara László adószakértő. És persze mellé késedelmi pótlékot, bírságot is kiszabhat. (Ami, mint írtunk már róla más témában, önmagában is jelenthet hét számjegyű fizetendőt.)
S hogy vajon visszamenőleg tudja-e bizonyítani a NAV az adózatlan tevékenységet? Az Airbnb-n például fent van, hogy melyik szállásadó mikor csatlakozott a rendszerhez, és olvashatóak a szállást igénybe vevő turisták véleményei is, amiket konkrét igénybevételek alapján írtak. Ez úgy véljük, elég jó kiindulópont lehet a becsléshez, no meg az is, hogy a bejelentés óta mennyit hozott a tevékenység.
A tiszta lelkiismerethez önrevízió kell
Megkérdeztük az adószakértőtől, hogyan lehet teljesen tisztára mosni a fekete tevékenységet, és megváltani a nyugodt alvást. Az önrevíziót javasolta a bejelentéssel párhuzamosan. Előnye az lehet, hogy megúszhatja a szállásadó azokat a húzós bírságokat, amiket akkor kellene megfizetnie, ha ellenőrzést kapna az eltitkolt korábbi jövedelmekkel összefüggésben. Az önellenőrzéskor ugyanis csak a jegybanki alapkamatnak megfelelő pótlékot kell megfizetni. (Az alapkamat pedig most mindössze 1,35 százalék.)
Felvetődhet az is, hogy mi a helyzet, ha valaki csinál egy „szelídített” önrevíziót, bízva abban, hogy ez akkora „piros pontot” jelent a NAV-nál, ami miatt már nem kell ellenőrzéstől tartania. Csakhogy az önrevízió (bár feltehetőleg csökkentheti, de) ki nem zárja az ellenőrzés esélyét. Felkeltheti az adóhatóság figyelmét például az, ha az önrevízióval érintett időszakra jóval kevesebb bevételt vallott be a szállásadó, mint amennyi bevétele a bejelentés után keletkezett – figyelmeztetett Zara.
Fotó: Europress/AFP/Jens Kalaene
Adózva is megéri? 
2012-ben azt írtuk, igen. Megkérdeztünk most  egy apartmanozót, aki a kezdetektől (2012 óta) legálisan végzi a tevékenységét, ő hogyan látja, adózva is megéri-e a dolog. Zsolt egyébként másodállásban foglalkozik a lakáskiadással és a tételes átalányadózást választotta, mert ezt tartotta a legegyszerűbbnek és legkedvezőbbnek. (A tételes átalányadózás és általában a lakáskiadás adózási feltételeiről itt olvashat.) Az egy szobáért így évi 32 ezer forint adót kell fizetnie, valamint erre (27 helyett csak) 20 százalékos egészségügyi hozzájárulást (ami 6400 forint), valamint idegenforgalmi adót az igénybevétel alapján.
Ez az adózási kötelezettség szerinte nem sok, ezért is mondja, hogy legálisan is megéri a tevékenység. Ahogy ő mondta: meggyőződése, hogy a feketegazdaság nem az Airbnb lényegi része, lehet tisztán végezni.
Hozzátette azonban, hogy tapasztalata szerint erősen szezonális a kereslet, vagyis a nyári 250-300 ezer forintos havi bevétel novemberben akár a harmadára is olvadhat. És itt bevételről beszélünk, amiből még lejön a rezsi és a közvetítők jutaléka meg az általános amortizáció. Ha viszont valaki a saját maga által elvégzett munkát is számításba veszi (takarítás, mosás, stb.) akkor már nem annyira nagy üzlet az egész – jegyezte meg.
Gyanítja, sokan kalkulálnak úgy, hogy nem fizetnek adót, plusz nem számolnak amortizációt, és ez lefelé nyomja az árakat. Olyannyira, hogy éppen azon gondolkodik, inkább átnyergel hosszú távú kiadásra."
Hungary,2015-08-31,24.hu,https://24.hu/fn/penzugy/2015/08/31/verfurdo-helyett-igy-is-lehet-airbnb-zni/,Vérfürdő helyett – így is lehet Airbnb-zni,"A kisadózók nem foglalkozhatnak ingatlan-bérbeadással. De vajon mi a helyzet a fizető vendéglátói szolgáltatással, falusi turizmussal vagy az Airbnb-s és hasonló konstrukciójú bérbeadástsal lakáshasznosítást? A kérdést Ruszin Zsolt adószakértő vetette fel pár napja a NAV-nak.
Nem, illetve de
Először az adóhatóság telefonon azt a választ adta, hogy magánszemélyként ezekre a tevékenységekre van lehetőség, de katás vállalkozóként nem lehet bérbeadással foglalkozni. Aztán újabb kérdésre rögtön korrigáltak is, megerősítve, hogy a kérdezett tevékenységeket nem tiltja a kata, tehát lehetséges pl. Airbnb-zni is kisadózóként.
A kata szabályai egyébként azt mondják, hogy nem választhatja a kisadózást, akinek saját tulajdonú vagy bérelt ingatlan bérbeadásából (TEÁOR 68.20) bevétele volt. Csakhogy a NAV maga is külön kiemelte augusztus közepi intelmében, hogy a tartós bérbeadás nem ugyanaz, mint a turisztikai célú lakáskiadás.
Ez az oka annak is, hogy mint az adószakértő is gondolta, fizető vendéglátást, falusi turizmust és rövid távú lakáshasznosítást, pl. külföldieknek pár napos lakáskiadást (pl. Airbnb) lehet katás adózás mellett végezni.
Másodállásban különösen kedvező
A lehetőség különösen kedvező lehet mellékállásban katázó Airbnb-snek, hiszen akkor csak havi 25 ezer forint adót kell leróni (főállásban 50 ezer forint az adó). A 25 ezer forint egy lakás esetén 10 százalék körüli közterhet jelenthet a feltételezhető bevételek alapján.
Ha pedig sikerül a kiasadózónak az ehhez a kedvező adózáshoz rendelhető maximális bevételt (azaz havi átlagban legfeljebb 500 ezer forintot) kihoznia a turisztikai célú lakáskiadásból, akkor mellékállásúként mindössze 5 százalékos közteherrel úszta meg a tevékenységet. Ami egyáltalán nem nagy ár a nyugodt alvásért cserébe. Meg persze a milliós bírságok helyett. Ennél kedvezőbb már csak az átalányadózás lehet (ha megfelel az adózó a feltételeknek).
A lehetőség érdekes lehet azoknak, akik mostanában a NAV-os ellenőrzések hírére legalizálnák a tevékenységüket. Annak már utána jártunk, az adőszakértő szerint mire számíthat, akiben utólag megszólal a lelkiismeret. Arra még továbbra is várjuk a választ a NAV-tól, hogy akik eztán jelentik be az egyébként már korábban is végzett turisztikai célú lakáskiadást, azok mire számítsanak: kapnak-e a nyakukba visszamenőleges ellenőrzést."
Hungary,2015-08-13,24.hu,https://24.hu/fn/gazdasag/2015/08/13/az-airbnb-korul-koroz-az-osztrak-adohivatal/,Az Airbnb körül köröz az osztrák adóhivatal,"A közösségi szállásmegosztó oldal és a partnereinek adóbevételeire lennének kíváncsiak. 
Az osztrák pénzügyminisztérium közlése szerint a tárgyalások még folyamatban vannak, a bérbeadó vállalkozásokkal már közvetlen kapcsolatba léptek.
A Format című osztrák gazdasági lap értesülése szerint az Airbnb vezetése azt válaszolta, hogy a személyes adatokat szigorúan kezelik, és harmadik személynek nem adják ki.
10 százalékot kellene nekik is fizetniük
A legfőbb kritika ezekkel oldalakkal szemben az, hogy ugyan a szolgáltatás igénybevételéért fizetnek adót, azonban a szállás után nem. A magán szálláskiadás a hotelláncok számára is nagy konkurencia, hiszen ezáltal jövedelemtől esnek el. Michaela Reitterer az osztrák hotelszövetség vezetője szerint az Airbnb-nek tíz százalékos adót kellene fizetnie, a jövőre életbelépő szabályozások értelmében pedig 13 százalékot. Az osztrák gazdasági kamara hotelágazati vezetője szerint a piac összes résztvevőjének azonos keretfeltételeket és azonos jogokat kell biztosítani.
Egy legutóbb nyilvánosságra hozott tanulmány szerint a 9flats, a Wimdu vagy az Airbnb oldalakon kínált szállások miatt az osztrák állam 2016-ban több mint 9 millió euró adótól esik el, további 4,5 millió euró idegenforgalmi adót a települések nem kapnak meg.
 Fotó: Europress 
Julian Trautwein, az Airbnb bécsi képviselője által ismertetett adatok szerint az oldalon hetven százalékkal nőtt a szállásajánlatok száma az előző év ugyanezen időszakához képest, 2013 óta a szállásfoglalók száma pedig 130 százalékkal emelkedett.
Rendőrségen is be kell jelenteni a vendégeket
Az ImmobilienScout24 ausztriai lakáshirdetési oldal felmérése szerint az osztrákok ötöde legalább egyszer vagy többször kínált már szállást az Airbnb oldalon.
Az Airbnb által kínált szálláshelyek száma Bécsben eléri az ötezret is, ezeknek 67 százaléka lakás vagy apartman, a többi szoba. Átlagosan 69 euróba (csaknem 22 ezer forint) kerülnek a szállások éjszakánként, egy bécsi Airbnb bérbeadó havonta 341 eurót (több mint százezer forint) kereshet.
Ausztriában egy munkavállalónak 730 eurós éves bevétellel rendelkező másodállása lehet. Amennyiben ezt az éves értéket meghaladja a bevétel, már adókötelesnek számít. A településeken nemcsak idegenforgalmi adót kell fizetni, hanem aki három napnál tovább tartózkodik a szálláson, azt a rendőrségnek is be kell jelenteni. 
Magánszállásokat számos online felületen lehet foglalni, a 9flats, a Wimdu vagy az Airbnb oldalak közül az utóbbi a legnagyobb. A vállalkozást 2008-ban alapították San Franciscoban, neve az airbed (felfújható matrac) és a breakfast (reggeli) szavak összetételéből ered. Az Airbnb a világ több mint 190 országában és 34 ezer városában kínál szállást. Az oldalt nagyjából 35 millióan használják, 2010 óta az ausztriai felhasználók is aktívak az oldalon."
Hungary,2015-06-09,24.hu,https://24.hu/fn/gazdasag/2015/06/09/raszallhat-az-airbnb-sekre-az-adohatosag/,Rászállhat az Airbnb-sekre az adóhatóság,"A turizmust erősítik, a hagyományos szálláshelyeket viszont gyengítik a közösségi szállásmegosztó oldalak - mondja egy szakember. 
A turizmust ugyan erősítik, a hagyományos szálláshelyeket viszont gyengíti a közösségi szállásmegosztó oldalak megjelenése, amelynek ugyanakkor a teljes ágazatra pozitív hatása lehet – hívta fel a figyelmet Karakasné Morvay Klára, a Budapesti Gazdasági Főiskola adjunktusa keddi közleményében.
Rámutatott, hogy míg a magyarországi kereskedelmi szálláshelyek átlagosan 10 százalék feletti forgalomnövekedést értek el tavaly, a hostelek és az alacsony kategóriájú hotelek alig 4,7 százalékos bővülést produkáltak, köszönhetően a magánszállásokat közvetítő közösségi oldalak elszívó erejének. A csökkenő növekedési folyamat hamarosan eléri a budapesti turizmus gerincét adó business hoteleket is.
Mára több mint 4500, főként budapesti szálláshelyet kínál az egyik legnagyobb közösségi közvetítő oldal, az Airbnb. Az egyelőre inkább a fiatalok körében kedvelt megosztóoldalra feltöltött magánlakások elsősorban a hostelektől és az alacsony besorolású hotelektől csábítják el a vendégeket.
A szakértő szerint bár a hagyományos szálláshelyek egy részét hátrányosan érintheti a közösségi megosztás erősödése, a teljes turisztikai szegmens számára pozitív hatással lehet: a magánlakások bevonása az iparágba szálláshely-növekedést eredményez, valamint általa olyan területeken is fellendülhet a turizmus, ahol nincsenek kiépített szálláshelyek. A turisztikai költések többletjövedelemhez juttathatják a lakosságot és a helyi szolgáltatókat – tette hozzá. Ugyanakkor a turisták erőteljesebben lehetnek jelen a nem frekventált lakóövezetekben is, ami viszont felboríthatja az ott lakók nyugalmát. Mindez szélsőséges esetben az ingatlanpiacra is kihathat, amennyiben a megnövekedett forgalom és egyéb problémák miatt csökkenni kezdenek a lakásárak az érintett környéken – mondta Karakasné Morvay Klára.
Megjegyezte: a közösségi megosztáson alapuló szálláshely-közvetítéssel szemben a szállodatulajdonosok által leginkább hangoztatott érv, hogy jelentős versenyhátrányba kerülnek. Egy-egy hagyományos regisztrált szálláshely után az üzemeltető befizeti az adókat – egyebek között az idegenforgalmi adót, az áfát, a bérjárulékokat, betartja a higiénés előírásokat, és a pénztárgépekben megjelenik a bevétele. Mindezek a költségek a közösségi szállásadóknál nem jelentkeznek, így alacsonyan tudják tartani az áraikat – mutatott rá, hozzátéve, hogy ezeket a szálláshelyeket az önkormányzatok felé a tulajdonosoknak be kellene jelenteniük, és a befolyt összeg után az adóíven az “egyéb” szálláshely kategóriájának megfelelő szabályozás szerint kellene adózniuk. Ennek ellenére a magán szálláskínálók 70-80 százaléka – elsősorban az ismeretek hiánya miatt – feketén, engedélyek nélkül működik.
A Nemzeti Adó- és Vámhivatal jelenleg még nem vizsgálja ezeket a szállásadókat, próbafoglalásokra még nem került sor, de várhatóan, ahogy a közösségi személyszállításra specializálódott Uber, úgy az Airbnb esetében is elindulnak majd az adóellenőrzések – mondta.
A Hír24 úgy tudja: a Nemzetgazdaság Minisztériumban már dolgoznak a közösségi szállásmegosztó oldalak valamiféle szabályozásán."
Hungary,2015-05-20,24.hu,https://24.hu/fn/gazdasag/2015/05/20/a-kormanynak-nincs-ellenere-az-airbnb-es-tarsaik/,A kormánynak nincs ellenére az Airbnb és társaik,"Több mint 200 millárd forintot fordít turisztikai fejlesztésekre a kormány. A helyettes államtitkár szerint a hazai turizmust a megosztáson alapuló gazdaságtól (sharing economy) sem kell féltenünk. 
A kormány uniós pénzből (Gazdaságfejlesztési és Innovációs Operatív Program és Terület és Településfejlesztési Operatív Program) 217 milliárd forintot fordít a turisztikai fejlesztésekre a következő öt évben – mondta Csepreghy Nándor, a Miniszterelnökség fejlesztéspolitikai kommunikációért felelős helyettes államtitkára egy szakmai konferencián.
Az államtitkár szerint jelentős potenciál rejlik a gyógy- és termálvízkészletünk egészségturisztikai hasznosításában. Csepreghy Nándor szerint a szállodákat, utazási irodákat vagy utazásszervezőket hosszú távon nem veszélyeztetik például a magánszobák vagy lakások igénybevételét lehetővé tevő sharing economy platformok (pl. Airbnb, Booking, Agoda, stb. – a szerk.), ezek ugyanis a szolgáltatás minőségét tekintve nem versenyezhetnek a professzionális turisztikai szolgáltatókkal. Ugyanakkor a közösségi gazdaságnak kulcsfontosságú szerepe lehet a külföldi vendégek Magyarországra vonzásában, akik aztán az itteni költésükkel jelentős mértékben hozzájárulhatnak a turizmus másodlagos bevételeinek növekedéséhez.
Magyarországon a turizmus adja a GDP nem kevesebb mint 8,8 százalékát, miközben a foglalkoztatásból összesen 11,3 százalékkal veszi ki a részét. 2010 óta majdnem 30 százalékkal, 13,36 millióról 17,25 millióra nőtt a turisztikai céllal hazánkba érkező külföldi vendégek száma. Tavaly a 2014-ben a belföldi utazások számának alakulásában is kedvező fordulat állt be, miután 3 százalékkal, 14,38 millióról 14,85 millióra emelkedett a többnapos belföldi turisták száma.
A hazai turizmus a válság ellenére is képes volt a növekedésre, aminek a nemzetgazdasági jelentősége annál is nagyobb, mivel a szektor a foglalkoztatás több mint 10 százalékát biztosítja. A turizmus ugyanakkor egész Európában erősödik.  A Turisztikai Világszervezet adataiból pedig az látszik, hogy a 2009-es visszaesést követően immár ötödik éve masszívan, évente átlagosan 4,5 százalékkal növekszik a nemzetközi turistaérkezések száma Európában."
Hungary,2015-09-09,24.hu,https://24.hu/fn/gazdasag/2015/09/09/egy-kis-felsz-nem-art-ha-netes-munkabol-gazdagszik-adozatlanul/,"Egy kis félsz nem árt, ha netes munkából gazdagszik, adózatlanul","Főleg a fiatalok körében egyre népszerűbbek a külföldi megbízásokra végzett online távmunkák. Vannak erre szakosodott oldalak is (pl. oDesk), de a LinkedIn állás és munkaportálon keresztül is jöhet a felkérés, vagy más úton. Ami egy kicsit homályos lehet, hogy vajon hogyan kell adózni az ilyen munkák után.
Az orvosnál derült ki, hogy baj van
Olvasónk felnőtt, ám munka- és adózási ügyekben nem jártas gyermeke a tanulmányai befejezése után itthon nem talált munkát, külföldre nem akart kimenni, ezért hogy pénzt keressen, online távmunkákat vállalt. Ismerősei ajánlották neki, és egész jól fizetnek neki. Apja kérdésére pedig azt mondta, a munkaközvetítő úgy tájékoztatta, adóznak utána. Nemrégiben azonban az orvosnál kiderült, hogy már nincs biztosítása.
Vagyis a fiú valamit félreérthetett, hiszen ebből kiderült, hogy nem adóztak utána.
Na de akkor hogyan kellene szabályosan adózni, hogy biztosítás is legyen? – kérdezte olvasónk, mert neki sem volt fogalma erről. A megbízónak kell adóznia, vagy a fiának, és ha utóbbi, akkor hogyan? A NAV-ot ás egy adószakértőt kérdeztük erről.
Adózni ott kell, ahol a munkavégzés történik
A Nemzeti Adó- és Vámhivataltól (NAV) azt a választ kaptuk, hogy ha belföldi illetőségű magánszemély külföldi székhelyű cég számára interneten keresztül végez alkalomszerűen vagy rendszeresen valamilyen tevékenységet, akkor az abból származó jövedelme jellemzően Magyarországon adóköteles (a kettős adóztatást kizáró egyezmények alapján és annak hiányában is). Az adókötelezettség szempontjából ugyanis a munkavégzés helye a meghatározó. Annak viszont nincs jelentősége, hogy a munkát interneten keresztül végzi a magánszemély.
Az adókötelezettség szempontjából annak sincs jelentősége, hogy a bevételt (jövedelmet) milyen formában, pénznemben szerzi meg a magánszemély, és annak sem hogy belföldi vagy külföldi bankba, virtuális számlára stb. utalják-e át – magyarázták. A külföldi pénznemben megszerzett (pl. a PayPal számlán jóváírt) bevételt forintra átszámítva kell a bevallásban feltüntetni. 
Az adókötelezettséget az szja-törvény általános szabályai szerint kell teljesíteni, attól függően, hogy munkaviszony, vagy “szabadúszóként” önálló tevékenység keretében végzi a munkát a magánszemély. A tevékenység jellege (munkaviszony vagy önálló tevékenység) pedig a megbízóval kötött szerződés tartalma alapján határozható meg – tájékoztatott a NAV.
Kiszúrhatják
Felvetődött olvasónkban az a kérdés is, hogy vajon a NAV kiszúrhatja-e, hogy a fia adózatlan jövedelmeket kapott a számlájára. Mert az egy dolog, hogy az egészségügyi szolgáltatási járadékot be kell fizetniük pótlólag, de ha lehet, az adóbírságot szeretnék megúszni – mondta. Amire megoldás lehet, mint már az Airbnb-vel kapcsolatban a NAV-tól megtudtuk, az utólagos bevallás (vagy ha valakinek volt bevallása, akkor a korrekció, önellenőrzéssel).
Ruszin Zsolt adószakértőt megkérdeztük, van-e esély egyébként arra, hogy ha valaki sunnyog, vagyis adózatlanul végez netes munkát, azt kiszúrja a NAV. Ő egyébként egész nagy külföldi vállalatokról is tud, akik pl. az offshore cégeiken keresztül nagyon jó és értékes projektekre keresnek és bíznak meg közép- vagy kelet-európai jelentkezőket.
Azt válaszolta, hogy a rendszer nem bolondbiztos, és nehéz lenne rájönni, melyik utalás milyen célt is szolgál. Vagyis csak egyedi vizsgálódás alapján derülhet ki, hogy valaki nem adózott a netes munka után. Viszont az egyedi vizsgálatnak meg kell, hogy oka legyen.
Például az, ha valakit felnyom az irigye, vagy ha valaki annyira látványosan meggazdagszik az online távmunkából, hogy az már szemet szúr a hatóságnak is. Feltéve, hogy idő is van arra, hogy kivizsgálják a vagyongyarapodást. A szakember szerint ugyanis nagyon sokakat leválogat a NAV, de idő hiányában nem mindenkinél tudják elvégezni pl. a vagyonosodási vizsgálatot. Ez azonban nem azt jelenti, hogy a szakértő a lapítást javasolná, annak ellenére sem, hogy az adóhatóság nem képes több millió ember életvitelszerű kiadásait leellenőrizni.
Csinálja legálisan!
Aki külföldi cégnek online távmunkát végez, annak a fő vagy mellékállású kisadózást (katát) javasolja Ruszin Zsolt. A főállású katázás megoldás lehet olvasónk fiának is, hogy legyen biztosítása.
A kata mellett évi legfeljebb 6 millió forint jövedelmet lehet szerezni, adója főállásban havi 50, mellékállásban havi 25 ezer forint fixen, amit mindenképpen be kell fizetni. Ezen kívül még évi 50 ezer forint körüli iparűzési adóval kell számolni.
Amit még nem árt tudni: a főállású katázás a nyugdíjnál csak 0,8-as szorzóval számít be a szolgálati időbe."
Hungary,2015-09-02,24.hu,https://24.hu/kulfold/2015/09/02/madrid-es-barcelona-osszefog-otthonaikba-fogadjak-a-menekulteket/,"Madrid és Barcelona összefog, otthonaikba fogadják a menekülteket","Néhány hónapja baloldali politikus vezeti a két várost és nem tetszik nekik a kormány menekültproblémája. Mást találtak ki. 
Írtunk már ma a Németországban működő menekültek Airbnb-jéről, Ada Colau, Barcelona új polgármestere pedig azt jelentette be, hogy létrehoz egy hálózatot, ahol a városlakók felajánlhatják lakásaikat a menekülteknek átmeneti szállásnak, ehhez később Madrid is csatlakozott, írja a The Local.
A két város vezetése azt szeretné, ha többen is csatlakoznának hozzájuk, így országos hálózattá válna a dolog. Közben a spanyol miniszterelnök Mariano Rajoy tegnap bejelentette, a 47 millió lakosú ország összesen nagyjából 2700 menekültet szándékozik befogadni idén.
Barcelona és Madrid polgármesteréről itt írtunk bővebben."
Hungary,2015-07-06,24.hu,https://24.hu/tech/2015/07/06/on-beultetne-egy-biochipet-a-bore-ala/,Ön beültetne egy biochipet a bőre alá?,"Néhány éven belül széles körben elterjedhet a biochipek alkalmazása - lássuk, hogy ez milyen változásokat hozhat magával! 
A biochip beültetés megjelenésével felvetődik a kérdés: ha egyszer úgy döntünk majd, hogy kiborgként folytatjuk az életünket, mennyiben változik majd meg a jelenlegi életformánk? Mi értelme van, hogy a technológiának határokat nem szabva mi magunk is droiddá változunk? Ezekre a kérdésekre kereste a választ Evgeny Chereshnev, a Kaspersky Lab kutatója. 
01. Érintésre nyíló zárak“Zár nélkül minden kulcs értelmetlen, kulcs nélkül a zár csupán holt tárgy” idézet elég elavultan hangzik eme technológiai újítás tükrében, amely megszünteti a kulcs funkcióját, teljesen feleslegessé téve azt. Nagyban befolyásolná ez a technológiai megoldás például a szállodaipart. A vendégek a számla rendezése után Bluetooths / NFC képes mobiljaikkal nyithatnák az ajtót és jutnának be a szálláshelyükre. A recepció, ami jelenleg közvetítő szerepet tölt be, teljesen megszűnne, ez pedig a szállodák költségeinek csökkenésével járna. Arról nem is beszélve, hogy az AirBnB, a globális szálláshelykereső portál felhasználóinak a véleménye szerint a kulcskérdés az egyik legbosszantóbb és legidegesítőbb probléma a szállodai tartózkodás során. Összefoglalva: a kezünkbe ültetett biochip révén már nincs többé szükség kulcsokra. A biochippel bármilyen zár – hotelszobáé, házé, garázsé vagy autóé – nyitható lesz. 
02. Jogosítvány és útlevél leváltásaLényegében a jogosítvány csak egy darab műanyaglap, amelyet a tulajdonos fotója díszít, valamint olyan adatokat tartalmaz, mint név, születési idő, ezen kívül szerepel rajta egy azonosító szám és a jármű kategóriája. Mennyivel egyszerűbb lenne a közúti ellenőrzés, ha a jogosítvány érvényességének ellenőrzésénél kihagyható lenne sok lépés: a felhasználó adatbázisból való lekérdezése a felhasználói szám alapján, majd a gépkocsivezető azonosítása a fotó segítségével. A chip bevezetése azon túl, hogy a rendőrök munkáját jelentősen megkönnyítené, bizonyos előnyökkel is járna: a chip titkosított, csak hivatali személy férhet hozzá az adatokhoz, és kizárólag munkaidőben, a műszak végével meg lenne tagadva a hozzáférés.  
03. Kedvezményes kuponok egyesítése Megszabadítana minket a pénztárcánkban tárolt több tucat kedvezményes kártya cipelésétől. Miért gyűjtögessük ezeket az amúgy haszontalan műanyagoklapokat? Az egyetlen, amire szükségünk lenne helyette, az a felhasználói azonosító, amely a biochipben megtalálható. Az alkalmazása igen egyszerű: miután érzékelte a leolvasó a kézfejünkbe ültetett chipet, rögtön kedvezményhez jutunk, amint felismer bennünket a hűségprogram adatbázisa. 
04. E-pénztárca bankkártya helyettHa már a biochippel beinjekciózott kezünket a leolvasóhoz tartottuk, nem lenne logikus, hogy fizessünk is e módszerrel? Az NFC fizetési mód már nem csak álom. Ha minden a tervek szerint működik, nemsokára a Kaspersky Lab #BionicManDiary posztjai között olvashatnak majd arról, miként valósul meg a biochippel történő fizetés a Starbucks kávézóiban. 
05. Betegek nyilvántartásaA chip időtálló megoldást kínál az betegek adatainak tárolásához. Összegzi a korábbi betegségeket, valamint az alkalmazott gyógyszereket, védőoltásokat, vizsgálati eljárásokat (vérvizsgálat, röntgen, MRI stb.) és az utóbbiak eredményeit. Sajnos, az orvosi adatbázisokban lévő betegek adatai gyakran elvesznek, ami rosszul érinti mind a betegeket, mind az orvosokat, és persze a biztosítótársaságokat is. A biochipes megoldás csökkentené mind a hibás diagnózisok számát, mind a biztosítási és az egészségügyi szolgáltatások költségeit.
 
06. Internetes bejelentkezés biochippel Jelszavainkat észben tartani amúgy sem könnyű feladat, biztonsági okok miatti rendszeres cseréjük mellett pedig szinte lehetetlen. Sok nagyvállalat megpróbálja ezt a problémát kiküszöbölni, és regisztrációkor felkínálja a “bejelentkezés Facebook/Twitter stb. profilon keresztül” alternatíváját. Ez egy kényelmes megoldás, de a személyes adatok kiszolgáltatásával jár együtt, ami sokunkat zavar. Többségünk nagy valószínűséggel inkább a “Jelentkezzen be biochippel” lehetőséget választaná, amely lehetővé tenné az adatok titkosítását, és leegyszerűsítené a rendszerekbe való belépést.  
07. Okos otthon megvalósításaKépzeljük el, hogy a háztartás minden része össze van hangolva egymással, beleértve a zárakat, a világítást, a csaptelepet, a radiátorokat, a kávéfőzőt, a mikrohullámú sütőt, és még sorolhatnánk tovább. A családban mindenkinek megvannak az egyéni preferenciái: milyen fényeket szeret, milyen szobahőmérsékletet, milyen kávét iszik, milyen márkájú és fajta vizet vesz ki az okos hütőszekrényből. Az okos otthon képes a személyes igényekhez alkalmazkodni, így amikor belépünk a szobába, a fények felkapcsolódnak, a kedvenc albumunkat játssza az iTunes, ha kilépünk a szobából, a fények lekapcsolódnak, a zene leáll, ami a villanyszámla összegének csökkenését eredményezi. A biochippel mindez megvalósítható. Az okos otthonok tulajdonosainak nem kell a körülöttük lévő tárgyakkal foglalkozniuk, a chip révén a környezet automatikusan igazodna a szokásaikhoz. 
08. Jegyek egyesítéseAz elv ebben az esetben ugyanaz, mint a kedvezményes kártyáknál. Akármelyik közlekedési eszközt igénybe lehetne venni, vagy bármilyen koncertre be lehetne menni a biochip segítségével. 
09. Okostelefonok, laptopok és más eszközök lopás elleni védelme Az egyik leglogikusabb felhasználási területe a biochipnek a lopás elleni védelem. Ha okostelefonja jelszóval védett, akkor a belépés után adatai elérhetőek. Ha a telefonját ellopták és a tettes kitalálta vagy már a kezdettől fogva tudta jelszavát, könnyedén hozzáférhet adataihoz. De ha a biochipes megoldással lennének védve az adatok, nem működne a telefon a tolvaj kezében. 
10. Veszélyek A bőr alá ültetett biochip az élet számos területén könnyebbséget hoz majd, de az is igaz, hogy  ez a technológiai újítás a kiberbűnözők figyelmét is fel fogja kelteni. És sok egyéb kérdést is felvet a fenti eszmefutattás: mit takar a bionikus ember fogalma a nem túl távoli jövőben? Az egyre több területen alkalmazott robotok betartják-e majd a jogi előírásokat, valamint az erkölcsi és magatartási szabályainkat? Egy biztos, sok nyitott kérdés áll még előttünk."
Hungary,2015-08-18,24.hu,https://24.hu/fn/penzugy/2015/08/18/rarepult-a-nav-az-airbnb-s-lakasokra/,Rárepült a NAV az Airbnb-s lakásokra,"Szálláshely-szolgáltatás csak adószámmal végezhető, és kötelező számlát, illetve nyugtát adni - hívta fel a figyelmet Kis Péter András, a Nemzeti Adó- és Vámhivatal (NAV) adószakmai szóvivője az M1 aktuális csatornán kedden. 
A szóvivő erről azért beszélt, mert egyre elterjedtebb a rövid távú, főként turisztikai célú lakás- vagy szobakiadás. Kis Péter András elmondta: a NAV júliusban megkezdett országos ellenőrzés-sorozatának kiemelt részét jelenti az online szálláshely-hirdetések ellenőrzése.
Az adóhatóság munkatársai az ellenőrzések során próbavásárlásokat végeznek, próbaszolgáltatásokat vesznek igénybe, turistaként lakást vesznek ki, és így kiderül, hogy szabályszerűen működik-e a szolgáltató – közölte.
Az ellenőrzések célja a szabálytalankodók kiszűrése, nem érheti hátrány sem a turistákat, sem a jogszerűen működő vállalkozásokat, sem az állami költségvetést – hangsúlyozta a szóvivő.
Az albérleti árak elszállásáról bővebben ebben a cikkünkben olvashat >>"
Hungary,2015-08-17,24.hu,https://24.hu/fn/penzugy/2015/08/17/uzent-a-nav-az-airbnb-partnereknek-a-lakaskiadas-utan-adozni-kell/,Üzent a NAV az Airbnb-partnereknek – a lakáskiadás után adózni kell,"A Nemzeti Adó- és Vámhivatal hétfőn közleményben tisztázta, mi a különbség adózási szempontból a lakások hosszú távú bérbeadása és a pár éjszakás kiadás között. 
A szállásadókat aggasztja
Már az üzletemberek is lakásszállásokat keresnek
Egy biztos: a lakáskiadás után adózni kell. De hogy mennyit és hogyan, az az adóhatóság szerint attól is függ, mennyi időre adjuk ki az ingatlant. Íme a lényeg.
Tartós bérbeadás
Ehhez a tevékenységhez nem kell adószámot kiváltani, hacsak a bérbeadó nem választ valamilyen adószámhoz kötött gazdálkodási formát – írta a NAV. Mivel a magánszemély általi, nem turisztikai célú bérbeadás mentes az áfa alól, a havi lakbérről számlát nem, de átvételi elismervényt ki kell állítani, de legalábbis nyomon követhetően jegyezni kell a tulajdonos bevételét.
A bérbeadásból származó jövedelmet a bevételből kétféle képpen lehet megállapítani. Az egyik lehetőség a tételes költségelszámolás, amikor a bevételt a jövedelem kiszámításánál csökkentik az igazolt költségek (közüzemi számlák, felújítási költségek) és az értékcsökkenés.
A másik lehetőség, hogy a teljes bevételből 10 százalék költséghányad levonásával állapítja meg jövedelmét a bérbeadó. A jövedelem után negyedévenként adóelőleget kell fizetni, és az éves adóbevallásban önálló tevékenységből származó jövedelemként kell feltüntetni. Az adó mértéke 16 százalék. Egészségügyi hozzájárulást csak évi egymillió forint feletti jövedelemre kell fizetni, 14 százalékot.
A NAV azt is hangúlyozta: a lakáskiadás feltételeit nem árt szerződésben rögzíteni. 
Turisztikai jellegű bérbeadás
Ez a tevékenység (pl. az airbenb-zés) egyéb szálláshely-szolgáltatás kategóriába tartozik és üzletszerű gazdasági tevékenységet, rendszerint nem huzamos jellegű, pihenésre szolgáló szálláshelyet és ezzel összefüggő szolgáltatásokat jelent.
Az ingatlantulajdonosok ebben az esetben többféle tevékenységi forma és adózási mód közül választhatnak. A NAV szerint a legtöbben adószámos magánszemélyként adnak szállást a vendégeknek. Az adóhatóság azt is felidézte, hogy a szálláshely-szolgáltatás az adott település jegyzőjének engedélyéhez kötött és csak adószámmal lehet végezni."
Hungary,2015-06-27,24.hu,https://24.hu/tudomany/2015/06/27/szivarvanyba-oltozott-az-internet/,Szivárványba öltözött az internet,"Multinacionális cégek, hírportálok, közösségi oldalak, politikusok és magánemberek ünneplik az interneten, hogy egész Amerikában törvényes lett a melegházasság. 
Harmincnyolc évvel azután, hogy Gilbert Baker képzőművész és melegjogi aktivista megtervezte a meleg, leszbikus, biszexuális és transznemű emberek egyenjogúságáért küzdő szervezetek világszerte ismertté vált jelképét, a ma már a MoMa gyűjteményében őrzött rainbow flaget, szivárványszínbe borult az internet.
Multinacionális cégek, hírügynökségek, internetes lapok, politikusok és persze magánemberek ünneplik, hogy az Egyesült Államok legfelsőbb bírósága csütörtökön, történelmi jelentőségű ítéletében kimondta, hogy az amerikai alkotmány az egész ország területén elismeri az azonos nemű emberek házasságát.
Equal rights. For all! pic.twitter.com/u7kZKTIweu
— debora spar (@deboraspar) 2015. június 26.
A Google egy, a jeles alkalomra készített YouTube-videóval ünnepelte a döntést:
A keresőcég a azoknak is kedveskedett egy kis meglepetéssel, akik rákeresnek a „gay marriage” kifejezésre:
A nagy polgárjogi összeborulásból természetesen a Facebook sem maradhatott ki. A közösségi oldal fejlesztői gyorsan összedobtak egy eszközt, amellyel bárki kedvére „szivárványosíthatja” a profilképét. A Twitter is csatlakozott az ünnepléshez: a mikroblog-szolgáltató saját logóját színezte át, és a #LoveWins hashtag alatt posztolók bejegyzéseit is feldíszítette egy apró, szivárványszínű szívvel.
Hillary Clinton demokratapárti elnökjelölt, a 2016-as amerikai elnökválasztás nagy favoritja így ünnepelte az ítéletet:
Proud. pic.twitter.com/9J44PCYeuQ
— Hillary Clinton (@HillaryClinton) 2015. június 26.
Természetesen a Fehér Ház is megemlékezett a döntésről, Obama elnök hivatala a Facebook-profilképét változtatta meg:
Számos világcég is beszállt a buliba:
Happy Pride. #LoveWins pic.twitter.com/of8eRH0a6l
— Lyft (@lyft) 2015. június 26.
 
Who wants to come to the wedding? #LoveWins #HostWithPride pic.twitter.com/CeGARgvHl7
— Airbnb (@Airbnb) 2015. június 26.
It is so ordered. #LoveWins pic.twitter.com/KV6mTddEkS
— Uber (@Uber) 2015. június 26.
It’s now official. Love is love is love. #LoveWins pic.twitter.com/7oaPhOVZE2
— Coca-Cola (@CocaCola) 2015. június 26. 
#LoveIsLove pic.twitter.com/Hl9c3mYlX9
— AT&T (@ATT) 2015. június 26.
#LoveWins pic.twitter.com/4uaX9bOuYz
— Dropbox (@Dropbox) 2015. június 26.
És persze hírügynökségek, hírportálok is:
A new map of the United States showing where same-sex marriage is legal http://t.co/rmd8S8QcbB #lovewins pic.twitter.com/GInCUwbY2Z
— Boing Boing (@BoingBoing) 2015. június 26.
Huffington Post:
Medium:
Mashable:
BuzzFeed:
TechCrunch:"
Hungary,2015-06-26,24.hu,https://24.hu/fn/penzugy/2015/06/26/tenyleg-agyremme-valtozott-a-budapesti-alberletpiac/,Tényleg agyrémmé változott a budapesti albérletpiac,"Budapesten egy év alatt 40-60 százalékkal emelkedtek a belső kerületek bérleti díjai. Az egyik ok a közösségi szállásmegosztó oldalak térnyerése. Úgy tudjuk: a Nemzetgazdasági Minisztériumban már dolgoznak valamiféle szabályozáson. 
Az elmúlt két évben totálisan elszálltak a budapesti albérlet árak, számolt be tapasztalatairól kíváló cikkében a Hír24-en Karafiáth Orsolya. Utánajártunk a kérdésnek, és azt találtuk, hogy az árrobbanás egyelőre csak a belső kerületekre koncentrálódik, de előbb-utóbb a külső kerületekben is drágulás várható. A magyar vidék némileg külön ügy, hiszen a nagyobb városokban is emelkedtek a bérleti díjak az utóbbi két évben, de átlagosan közel sem olyan mértékben, mint Pest belvárosában, ahol ma bizonyos részeken 40-60 százalékkal is többet kell fizetni, mint akár 2014-ben. Az okok sokfélék, legalább három-négy folyamat együttes hatásáról beszélhetünk.
Fontos, hogy növekszik-e a gazdaság
Általában igaz, hogy ha két egymást követő évben nő a GDP, az mindig áremelkedéssel jár az ingatlanpiacon. Drágulnak a lakások árai, és drágábbak lesznek az albérleti árak is. Ezt éljük át most. A másik ok, hogy a világszerte alacsony kamatkörnyezet miatt a befektetők egyre élénkebben fordulnak az ingatlanok felé. (A nagybefektetők az irodai és kereskedelmi ingatlanokat preferálják, míg a kisbefektetők a lakásokat, amelyeket kiadnak.) Budapesten egy használt lakás kiadásával is 6-7 százalékos nettó hozamot lehet elérni, ami nagy szó akkor, amikor a magyar alapkamat 1,50 százalék, és az állampapírok nettó hozama 3-4 százalék körül alakul. Ez szintén szűkíti a kiadható lakások kínálatát a hazai bérlők felé.
És ne felejtsük el azt sem, hogy a külföldiek számára a magyarországi lakások nagyon olcsóak. Egy kitűnő belvárosi helyszínen lévő lakást a rekordokat döntő turizmus miatt még legalább tíz évig biztosan és rendkívül magas hozammal lehet kiadni. Nem csoda, hogy egyre több külföldi (mostanában főleg orosz és kínai vevő) vásárol befektetési-kiadási céllal belvárosi ingatlant. És persze az is fontos, hogy a bedőlt hitelek miatt sokan kénytelenek voltak feladni addigi bázisukat, és családostul albérletbe kényszerültek. Tehát kiadják belvárosi lakásukat a külföldieknek, és kiköltöznek a külső kerületekbe, albérletbe. Ez szintén szűkíti a belvárosi kínálatot.
Fotó: Pál Anna Viktória
Amúgy is világjelenség 
Budapesten már másfél éve megfigyelhető, hogy a belvárosi albérletek árai folyamatosan emelkednek. Úgy tűnik, ez a folyamat idén nyáron vált elviselhetetlenné a bérlők számára. Ismerőseink, olvasóink arról számoltak be, hogy a hosszú távú (1-2 éves) bérleti szerződéseik idén júniusban-júliusban jártak/járnak le. A bérlő pedig rendszerint ultimátumot ad, azaz 40-60 százalékkal több bérleti díjat kér, hátha kifizeti azt a magyar albérlő. Ha nem, akkor kiadja a lakást külföldieknek egy közösségi szállásmegosztó oldal segítségével, mint amilyen az Airbnb és a Booking, mondták olvasóinknak a bérlők.
Fél éve, amikor erről az összefüggésről kérdeztük a hazai ingatlanos szakértőket, mindegyikük szkeptikus volt, és azt hangsúlyozták, hogy nincs átjárás az albérleti piac és az apartmanoztatás között. Mára kiderült, hogy van, még akkor is, ha ez egy szűk szegmenst érint. Legalábbis az a kép alakult ki bennünk, hogy a belvárosi albérletárak elszállásában a közösségi szállásmegosztó oldalak megjelenése játszotta a legnagyobb szerepet. Nem csak ez, de ez az egyik legfontosabb ok, a fenti általános gazdasági körülmények mellett.
Budapesten egyébként azért is pörög a turizmus, mert a hazai árszínvonal negyede-harmada a nyugat-európainak (nem is beszélve az USA-hoz képest, ahol még nagyobb a különbség), viszont a szolgáltatások színvonala (szállodák, éttermek kínálata, stb.) gyakran jobb minőségű, mint a saját hazájukban. Azaz: olcsón és jót kapnak egy csodaszép városban, ami tele van kulturális értékekkel.
Valószínűleg annyi történt, hogy ahol az Airbnb megjelenik, abban a városban előbb-utóbb felmennek az albérleti árak. És ott mennek fel a leginkább az árak, ahol a pörgő turizmus miatt a legnépszerűbbé válik az Airbnb, azaz a turisták által kedvelt belvárosi részpiacon. Ez azonban idővel maga után húzza az adott város albérleti árait is. Ez egy világjelenség, így történt Berlinben, San Franciscóban, Dublinban, és most Budapesten is. Azaz az egyik oldalon robbanásszerűen beindul a turizmus, a másik oldalon viszont a városban hosszabb-rövidebb ideig tartózkodó külföldiek felverik a bérleti díjakat. A helyzet azonban nem teljesen egyértelmű, San Franciscóban például vitatott, hogy az áremelkedést mennyiben okozta az Airbnb megjelenése. 
Fotó: MTI
Mit lehet tenni? 
Az albérleti piac és a szállásmegosztók problematikus viszonya, egymásra hatása külföldön már régóta ismert és vizsgált folyamat. Mivel a szállásmegosztó oldalak a turizmus, az ingatlanpiac, és a globális sharing economy (megosztott gazdaság) határterületén helyezkednek el, ezért lehet feléjük a turizmus felől közelíteni, és lehet az albérleti piac felől közelíteni (illetve lehet a sharing economy felől is közelíteni, csak nem érdemes). Ahol az albérleti piacot jól szabályozza az állam (ilyen például Nyugat és Észak-Európa), ott viszonylag könnyű maximálni az árakat. De nincs általános recept, minden ország vagy város máshogy kezeli az árproblémát. San Francisco például kezdetben betiltotta, majd legalizálta az Airbnb-t.
A Budapesthez sok szempontból hasonló Berlin idén januártól maximálta az albérletek árait Németországon belül. Hollandiában régóta pontrendszer működik, és ha a lakást a jellemzői alapján túlárazottnak találja az albérlő, jogorvoslatot kérhet. Svájcban, ha a tulaj növelni akarja a bérleti díjat, először bizonyítania kell, hogy neki is keletkezett valamilyen új többletköltsége (például felújította a lakást), amivel az emelést indokolni tudja.
A németek azért döntöttek így, mert az utóbbi időben olyan árrobbanás történt Berlinben, amire még nem volt példa, és félő, hogy a szerényebb jövedelmű városlakók egyszerűen kiszorulnak a belső kerületekből. A törvény nemcsak a régi, de az újonnan létrejövő bérleti szerződésekre is vonatkozik: a bérleti díj nem lépheti át 10 százaléknál többel a környékbeli árak átlagát. „Nem akarunk olyanok lenni, mint London vagy Párizs, ahol a rosszabbul keresők kiszorultak a külső kerületekbe” – mondta az Indexnek a német lakásbérlők szövetségének elnöke.
Fotó: Thinkstock
Itthoni helyzet
A magyar albérleti piacra az esetleges szabályozás és a szürke, vagy teljesen adózatlan működés jellemző. Történelmi okokból (sok tulajdon, kevés lakásbérlet) nincs ún. albérlettörvény, azaz külön szabályozás, mint Nyugat-Európában (a felek jogaira és kötelességeire a polgári törvénykönyv vonatkozó szabályai érvényesek, konfliktus esetén gyakran a bérlőnek – a birtokvédelemen keresztül – erősebbek a jogai, mint a bérbeadónak). 
A magánbérbeadók amúgy is többnyire feketén működtetik az albérleteiket, és nem adóznak utánuk. Természetesen ugyanez igaz az apartmanoztatásra is. Nemcsak a kiadott albérletek számáról, de az apartmanoztatásról sincsenek megbízható KSH statisztikák. Főként azért, mert az adatok önbevalláson alapulnak, és nagyon kevesen jelentik be a jegyzőnek, hogy külföldieknek adják ki a lakásukat.
Sokkal megbízhatóbb és erősebb adat az Airbnb saját bevallása. Közlésük szerint Budapesten több mint 4500 lakást kínálnak az oldalukon (2013-ban még 1 ezer volt). Összehasonlításul: ha San Franciscóban 2 ezer Airbnb-s lakás okozott jelentős árfelhajtó hatást, úgy, hogy már a külön szabályozáson gondolkodnak, akkor vajon a budapesti piac miért ne érezte volna meg a 4500 lakást, ami lényegében két év alatt eltűnt az albérleti piactól?
Az adóbevételekkel is ugyanez a helyzet. Megkerestük a NAV-ot is, de ugyanabba futottunk bele, mint a Napi.hu és az Index: az adóhatóságnak fogalma sincs az apartmanoztatásból befolyt adó összegéről, és a kiadott lakások számára sem tudnak becslést mondani. Korábban a kerületi jegyzőkhöz is fordultunk, hogy megnézzük, hány ilyen lakás működhet legálisan, mivel az apartmanoztatást a jegyzőnek kell bejelenteni. Ebből az derült ki, hogy 2013-14-ben jelentősen növekedett az apartmanoztatók száma a belvárosban, ebben a két évben összesen 500 lakást regisztráltak egyéb kereskedelmi szálláshely címen. Ami azonban igencsak messze esik az Airbnb saját adataitól (két év alatt 1 ezerről 4500 lakásra növekedés). Tehát csak minden kilencedik magánszemély jelenti be a jegyzőnek, hogy apartmanoztatással foglalkozik.
Mivel nincs semmilyen megbízható nyilvántartás, az adóelkerülők lebuktatására sincs kiforrott gyakorlat. Úgy tudjuk: a NAV jelenleg még nem vizsgálja ezeket a szállásadókat, próbafoglalásokra még nem került sor, de várhatóan, ahogy a közösségi személyszállításra specializálódott Uber, úgy az Airbnb esetében is elindulnak majd az adóellenőrzések.
Lesz-e “albérlettörvény”? 
Úgy tudjuk: a Nemzetgazdasági Minisztériumban már dolgoznak valamiféle szabályozáson. Ez azonban nem az albérleti piac felől fog közelíteni a problémához, hanem a turizmus felől, és kifejezetten a közösségi szállásmegosztó oldalakat (vagy a lakáskiadással foglalkozó magánszemélyeket) szeretné valahogy megregulázni. Információink szerint esetleg plusz adóteherrel vagy többlet regisztrációval sújtanák a magánszemélyeket. A cél pedig az lenne, hogy a magánszállások térnyerésétől védje a nagy lobbierejű hazai szállodás szakmát. Többször is kerestük erre vonatkozó kérdéseinkkel az NGM sajtóosztályát (előszőr június elején), de nem reagáltak megkeresésünkre.
Az kétségtelen, hogy a kialakult helyzet most nagyon rossz az albérletezőknek. Ezen sokat segíthetne egy átfogó, értelmes albérlet-törvény. Ismerve azonban a kormány gondolkodását, valószínűleg a másik végén fogják majd meg a dolgot, és a közösségi szállásközvetítőket, illetve a saját lakásukat külföldieknek kiadókat fogják majd plusz terhekkel sújtani. Ami ráadásul biztosan hatástalan lesz az albérleti káosz és az árak elszállása ellen.
Így kell működtetni legálisan az apartmant
Az apartmanoztatásra más (adó)szabályok vonatkoznak, mint a lakáskiadásra. Az apartmanoztatásra a jegyzőtől kell engedélyt kérni, majd adószámot igényelni az adóhatóságtól. A lakáskiadásból származó jövedelem személyi jövedelemadó-köteles, mértéke egységesen 16 százalék. Kis mozgástér azonban marad: lehetőség van tételes költségelszámolásra, 10 százalékos költséghányadra vagy tételes átalányadóra (évi összege szobánként 32 ezer forint). Az apartmanoztatás után 27 százalék egészségügyi hozzájárulást is kell fizetni, és nyugtát is kell adni a vendégnek. Ez a szabályozás meglehetősen szigorú. San Franciscóban most terveznek bevezetni hasonlót, kifejezetten az Airbnb térnyerése miatt: városi regisztrációhoz és némi plusz adófizetéshez szeretnék kötni az Airbnb-vel szerződésre lépett személyt. Nálunk ez alapból így van."
Hungary,2015-06-25,24.hu,https://24.hu/poszt-itt/2015/06/25/agyrem-az-alberletpiacon-hajlektalanjelolt-szarkupac-uvoltotte-a-foberlo/,Agyrém az albérletpiacon: „Hajléktalanjelölt szarkupac” – üvöltötte a főbérlő,"Egy elkeseredett felhívás kering a Facebookon (főképp az albérletet, kiadó lakást kereső oldalakon), és bár a legtöbb helyről törlik a levelet, mégis megállíthatatlanul kering tovább, rengeteg kétségbeesett sorstárs kommentjével. 
A felhívás szerzője figyelemfelkeltő éhségsztrájkra buzdít a lakás-spekulánsok albérleteztető (jobbágytartó – mint írja) szokásai ellen, ki akar csikarni egy új albérlettörvényt. Aki keresett az utóbbi időben kiadó lakást, pontosan tudja, miről beszélnek az érintettek. És azt is, miért dagad egyre inkább az indulat, és miért fél minden jelenlegi bérlő.
Ha azt mondom, normális (reális áron) élhető lakást találni ma nagyon nehéz, nem mondok sokat. A magyar átlagkereset nettó 155 ezer forint. Egy átlagos (mondjuk két szobás, nem peremkerületi) lakás bérleti díja (rezsi és közös költség nélkül) 110-150 ezer. Egyszobás lakást, garzont kínálnak hetven-és kilencvenezer közötti áron. Ahogy kinyitom az apróhirdetési oldalt, rögtön egy negyven négyzetméteres kicsi lakás ugrik elém, 600 euróért. Miről is beszélünk?
A felhívás írójánál ott szakadt el a cérna, amikor a tulajdonos a hasára ütve közölte, hogy márpedig a jövő hónaptól több pénzt kér. Majd mikor ők közölték, hogy nem tudnak többet fizetni, „hajléktalanjelölt szarkupac”-nak nevezte őket. (Nem idegen mentalitás ez egy olyan országban, ahol már egyszer nyíltan kimondták, hogy mindenki annyit ér, amennyije van.) Ha nem tetszik, fel is út, le is út. Mit lehet ilyenkor lépni? Talán a szerződés lobogtatni? A szerződést, ami általában semmit nem ér?
Az, hogy miért szaladtak fel ennyire az árak, nagyjából érthető. A bedőlt hitelek miatt sokan kénytelenek voltak feladni addigi bázisukat, családostul albérletbe kényszerültek. Dübörög az AirBNB, és aki tudja, ilyen módon adja ki a lakását, hiszen sokkal többet keres vele. (Van ismerősöm, akinek ez lett a fő keresete, három kis garzonját pörgeti, apartmanoztat, és vígan él belőle.) A tulajdonosok persze nem jótékonysági egyletet működtetnek, amint lehet, emelték az árakat, megpróbálnak annyit kisajtolni a lakásokból, amennyit csak tudnak. (A legszebb, hogy kevesen invesztálnak az ingatlanba, hiszen a kétségbeesettek vagy éppen a diákok a nívón alulival is beérik, csak valahová be tudjanak már cuccolni.) Elindult a már sokat és sok fórumon elemzett dzsentrifikáció, az elszegényedés, az egyre kijjebb költözés, a magunk összehúzása.
Fotó: Kummer János
Érdekes viszont, hogy a külvidéken sem sokkal alacsonyabbak a díjak, elképedve látom, hogy mondjuk egy leszedált városrészen, panelban mennyit kóstál a lakhatás. És rögtön lecsapnak ezekre az odúkra is, mert egyszerűen nincsen más. És a folyamatos drágulás csak az egyik probléma. A szabályozatlanság miatt a bérlők más szempontból is teljesen képtelen helyzetekbe kerülnek. Kellene a munkahelykereséshez például az ideiglenes lakcím? Felejtsd el! A legtöbb tulajdonos ugyanis nem járul hozzá ahhoz, hogy bejelentkezz a lakásba. Évekig szorongtam korábban emiatt, és a szüleim házába voltam bejelentve vidékre, így minden hivatalos levelem késve kaptam meg, ha egyáltalán eljutottak hozzám. Az ügyintézéshez, orvoshoz utazgatnom kellett. Amikor a szüleim meghaltak, bajba kerültem: most mi lesz? Hivatalosan hajléktalanná váltam? Nos, gyakorlatilag igen. 
„Segítséget kérek, mert vészesen fogy az időnk!” „Hónapok óta nem találunk kiadó lakást, minden megoldás érdekel!” „Kitettek a lakásból, nincs hová mennem.” Mit tehet, aki ilyen helyzetbe kerül? Előbb-utóbb már nem is lakást, csak egy lukat, egy szobát keresnek. Pár négyzetméteres szobákat kínáltak vagyonokért, félszobákat negyvenezerét.
Tavaly két hónapot laktam így Berlinben, hát mit mondjak, nem egy életre szóló megoldás. Én éppen kint dolgoztam, bulinak nem volt utolsó kipróbálni ezt az életformát, de hogy évekig így élni?! Anélkül a remény nélkül, hogy el lehet erről a pontról a mozdulni. Ebbe bele se mertem gondolni…
És még nincs vége! Aki számlát merne kérni, mert esetleg el tudná számolni munkahelyi támogatásként, mehet a levesbe. A legtöbben ugyanis feketén albérleteztetnek, eszük ágában sincs adózni utána. Vagy azt mondják: adnak számlák, de akkor még drágább a lakás. Szabályos licitálás zajlik egy-egy meghirdetett lakásnál. A tulajdonos egyben hívja oda az érdeklődőket, és aki helyben többet letesz, azé lesz a hely. Agyrém.
A szabályozatlanság kihat arra is, hogy senki nem tudja, mennyi joga és mennyi kötelessége van. Miért fizeti például a bérlő a teljes közös költséget, ha abban például a felújítási alap is benne van? Na, próbálna csak meg ugrálni, az utcára kerül már a kérdés feltevésénél is! Ha elromlik valami, ki javítja meg? Egyszer egy tulaj egy hónap ott lakás után is velem fizettette ki a bojlert (egy vagyon volt), és nem tudtam mit tenni. Aki kisgyerekkel, háziállattal próbálkozik, azt már eleve sajnálom. Senki nem tudja a vonatkozó törvényeket (egyébként én sem), de az a hír járja, hogy nem adnak ki gyerekesnek lakást, mert akkor soha többé nem tudják majd kirakni őket. (És itt bejön a szabályozatlanság másik oldala, hogy a bérbeadókat sem védi semmi. Ezért is van talán ez a szédült helyzet, hogy igyekeznek minél több pénzt kicsikarni a még fizetőképes alanyokból, amíg csak lehet…)
Nem biztos, hogy az éhségsztrájk a megoldás, de kell, valóban kellene hivatalos szinten is foglalkozni ezzel a kilátástalan (és egyre inkább azzá váló helyzettel). Mert a végén már nem éhségsztrájkról fogunk beszélni, hanem egyszerűen emberek tömegének nem marad pénze az ételre. Mert döntenie kell: lakik vagy ehet."
Hungary,2015-08-26,24.hu,https://24.hu/fn/gazdasag/2015/08/26/kemeny-marad-az-ngm-nem-valtoztatnak-a-szallaskiadas-szabalyain/,"Kemény marad az NGM, nem változtatnak a szálláskiadás szabályain","Nem változtat a szaktárca a szálláskiadás érvényben lévő szabályain, az interneten hirdető szobakiadóktól jogkövető magatartást vár el. 
A hazai szállodaipar szerint a közösségi szállásközvetítő oldalak komoly fenyegetést jelentenek a legális piaci szereplők forgalmára, a Nemzetgazdasági Minisztérium azonban nem tartja turisztikai kérdésnek, sokkal inkább adózási ügynek tekinti a beutazó forgalomból egyre nagyobb szeletet kihasító közösségi szállásközvetítő oldalakon hirdetett magánlakások térhódítását.
Az olcsó fapados légi járatokkal érkező turisták keresletének hatására az utóbbi években mind többen kezdték lakásukat az Airbnb-n turisztikai céllal hasznosítani. A sajtóban is széles nyilvánosságot kapott jelenséggel kapcsolatban azonban nem a szabályozatlanság, hanem a szabályok esetleges be nem tartása a probléma – közölte az NGM a Napi Gazdaság megkeresésére.
A tárca emlékeztetett arra, hogy tavaly novemberben az Európai Bizottságnál is napirendre került a közösségi, vagyis a megosztáson alapuló gazdaság kérdése, többek között az Airbnb jelenség kapcsán. A magyar jogi szabályozást e területen az Európai Bizottság jó tagállami gyakorlatnak tartja, amelyből útmutató összefoglalót kértek a kapcsolódó adózási rendelkezésekkel együtt."
Hungary,2015-08-10,24.hu,https://24.hu/fn/gazdasag/2015/08/10/demjanek-eladtak-a-trigranit-jelentos-reszet/,Demjánék eladták a TriGranit jelentős részét,"A tranzakció érinti a TriGranit teljes lengyel és szlovák portfólióját, valamint a magyarországi és a horvát projektek egy részét, illetve a TriGranit platformot. 
Aláírták a TriGranit ingatlan-portfólió jelentős részének eladásáról szóló megállapodást a TPG Real Estate-tel, a nemzetközi magántulajdonú befektetetési vállalat, a TPG ingatlanrészlegével – derül ki a cég közleményéből. A tranzakció érinti a TriGranit teljes lengyel és szlovák portfólióját, valamint a magyarországi és a horvát projektek egy részét, illetve a TriGranit platformot. A TPG feltett szándéka, hogy további források biztosításával a régió legnagyobb ingatlanbefektetési, -fejlesztési és -üzemeltetési vállalatát hozza létre.
Az ügyletben nem érintett a WestEnd City Center és több más TriGranithoz kötődő projekt sem. A TriGranit jelenleg Demján Sándor, Csányi Sándor, Peter Munk és az osztrák tőzsdén jegyzett Immofinanz AG tulajdonában van. A projekteket üzemeltető és felügyelő cég Gránit Management néven folytatja tevékenységét, a tranzakció zárása után az Immofinanz és Peter Munk részesedése kivásárlásra kerül Demján Sándor és Csányi Sándor által.
A tranzakció pénzügyi és jogi zárási folyamata előreláthatóan ez év szeptemberében lezárul. Az érintettek a megállapodás további részleteit üzleti titokként kezelik, és nem kívánják nyilvánosságra hozni.
Pontos részleteket ugyan nem árultak el, de a Portfolio.hu szerint több mint félmilliárd eurós üzletről van szó, vagyis majdnem annyiról, mint amennyi a magyar ingatlanbefektetési piac teljes egésze ezen a tranzakción kívül.
TPG és TriGranit
A TPG egy texasi és kaliforniai székhellyel rendelkező amerikai cég, a világ egyik legnagyobb magántőke-befektetési vállalata. A TPG befektetési meglehetősen széles spektrumot fednek le kiskereskedelemtől, médián, telekommunikáción, egészségügyön át az ingatlanokig. Portfóliójába olyan cégek tartoznak, mint az Airbnb, a Neiman Marcus, a Japan Telecom, a Ducati Motor Holding vagy a Saxo Bank.
A TriGranit Development 2,5 milliárd eurós ingatlanállománnyal rendelkezik, mintegy 3 milliárd euró értékű eszközt kezel, és jelenleg is mintegy 4 milliárd euró értékű fejlesztés és előkészítés alatt lévő projektet futtat.
Az üzlet megkötése a lap információi szerint két évig tartott, mivel cégek tucatjait kellett eladni."
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
Hungary,2015-07-28,24.hu,https://24.hu/belfold/2015/07/28/felvettek-budapestre-mutatjuk-hol-fogsz-lakni/,"Felvettek Budapestre? Mutatjuk, hol fogsz lakni!","Végignéztük a nagyobb ingatlanoldalak hirdetéseit, összegyűjtöttük a saját tapasztalatainkat Budapestről és megmondjuk a tutit. Diák vagy, szeptemberben itt tanulsz, de még nem tudod, hol alszol? Segítünk! 
Aki albérletbe akar költözni mostanában, az… hát, ne akarjon. Megoldás híján nagyjából ennyi derül ki a nap mint nap megjelenő horrorisztikus ingatlanos hírekből, amelyek mind a keresleti piacról, a költözési hullámról és az Airbnb-hoz hasonló, a turizmust forradalmasító lakásbérlős platformok hatásairól szól. A tanulság mindig ugyanaz: iszonyatosan durva a helyzet, aki normális lakást akar, felejtse el, maradjon otthon, vándoroljon ki, vagy elégedjen meg egy kartondobozzal és örüljön, ha azt is megússza a bérleti díjat egyoldalúan, hasraütésre emelő háziúr nélkül. A legutóbbi jelentés már egészen apokaliptikus képet fest arról, hogy a sikeres felvételi után örömmámorban lubickoló diákok bizony hatalmasat csalódnak majd, ha elindulnak lakásnézőbe. Nagy a verseny, durvák az árak: csak egy év alatt harminc százalékot emelkedett az albérletek ára, úgy, hogy előtte évekig csak öt-tíz százalékot drágultak.
Elindultunk hát mi is és jelentjük: a helyzet valóban durva, de nem elkeserítő. Normális állapotú és megfizethető budapesti lakást nem lehetetlen szerezni, egyszerűen nehezebb, mint korábban. Egy-két hét kevés lesz: nincs mese, erre a projektre bizony rá kell szánni a nyarat. Tanulságos például, hogy nem is a bérlői oldalról rettenetes piac miatt volt nehéz dolgunk, hanem az udvariasan fogalmazva ravasz hirdetők miatt, akik lakásként hirdetnek szobát, nem tesznek fel képet, nem árulják el még az utcát sem, vagy egyszerűen hazudnak az árról, csak hogy előre sorolja őket a kereső. Lakást keresni a csalódások és a saját – jogos – gyanakvásunk miatt hosszadalmas, nem a piac miatt.
Hosszasan nézegettük a legnagyobb ingatlanoldalakat és budapestiként összegyűjtöttük a saját tapasztalatainkat arról, hol jó itt lakni és milyen hamis legendák keringenek a „tuti helyekről”. Íme tehát pár tipp a fővárosba készülő nem fővárosi diákoknak arról, hogy hogy lesz szuper lakásuk szeptemberre.
Minél beljebb, annál jobb, nem?
Nem feltétlenül – sőt. Igaz, találtunk az I. kerületben (akik nem ismerősek a városban: Lánchíd, Vár, azaz PÉNZ) 18 négyzetméteres, komfortos minilakást az Ostrom utcában 47 ezerért (igaz, 20 ezres rezsivel), ez után azonban rögtön a 90 ezres alsó kategória következett. Az itt található lakásokban ketten már éppen elférnek az Attila úton, vagy a Vérmező környékén. Ugyanezt mondhatjuk Rogán Antal birodalmáról, a Duna túloldalán lévő V. kerületről. Itt rengeteg, több mint ezer albérletet találtunk (az összehasonlítás kedvéért: a hatalmas III. kerületben is csak 300-at), választék tehát van, de ha a szüleid nem gazdagok, ne erőltessétek. A legolcsóbb havi 75 ezer, 40 négyzetméterért ez nem is vészes, főleg, hogy közel a Parlament, kár, hogy a hirdető csak kérésre küld képet. Egyébként itt is minden 90-nél kezdődik.
Fotó: MTI/Simó Endre
Oké, de mégiscsak jobb lenne azért Budán, nem? 
Vérmérséklettől és pénztárcától függ. Az előbbi legyen alacsony, az utóbbi vastag. Van ez a duma, hogy „aki ad magára, az Budán lakik”, meg hogy „Buda mégiscsak életérzés”. E sorok írójának fő Buda-élménye az arcán és a hátán lecsorgó izzadság, miközben a harminc fokos emelkedőn próbál biciklivel eljutni A-ből B-be, de ez most mindegy. Ha szeretsz eljárni, akkor a te szempontodból sokkal fontosabb, hogy míg a pesti romkocsmaválaszték már éppen kidurranófélben van, addig Buda a mai napig nem volt képes kitermelni egy darab tényleg jó bulihelyet sem, ha a Duna budai oldalán horgonyzó A38-at nem számoljuk.
A Duna House kiszámolta a második kerület (hatalmas, a központtól egészen az erdős vidékekig nyúló kerület) átlagárát: 2700 forint négyzetméterenként. Szóval tényleg nem bérelnénk itt lakást, ha húszévesen idejönnénk. A legolcsóbb egy Máriaremetei úti (értsd: mindentől nagyon távoli), 32 négyzetméteres ingatlan havi hetvenért, ugyanennyi rezsiköltséggel (!); az alsó kategória 100 ezernél kezdődik.
Szóval Budát hagyd meg az igazi budaiaknak. Ha mégis itt akarsz élni, a XI. kerületet ajánljuk: nyugodt, csendes és vannak kellően csóró (bocsánat, megfizethető) részei. Itt böngészhetsz kedvedre; hatvan plusz rezsiért már ellakhatsz például a Fehérvári úton, ami azt jelenti, hogy éjjel nyugi van, sok éjszakai busz jár, nappal pedig húsz perc-fél óra alatt bent vagy a Deákon.
Jó, hagyjuk, úgyis partizni jövök. Bulinegyeeeed!!!
Lassan a testtel! Jól hangzik Erzsébetváros, tudjuk, de az erről elterjedt legendákkal ellentétben romkocsma fölött, azzal szemben, annak szomszédságában nem jó lakni. Szóval bármilyen vonzó elsőre a Kazinczy utcai millió, vagy az olcsó diákkocsmák az Astoriánál („érted, mekkora flash lesz négykézláb hazamászni a Kakasból!”), esetleg – egy kicsit odébb – a Ráday utca posh étteremi és fancy hamburgerezői, hidd el: ezekre a helyekre csak járni jó. Nagyon-nagyon gyorsan megunod majd a hajnali háromig a nyitott ablakon beáramló cigifüstöt és zsírszagot, hát még a részegen ordítozó brit legénybúcsúzók hadát, utóbbiak egyébként inkább hajnali hatig nyomják. Ráadásul a partinegyedben és a hasonlóan frekventált helyeken érezteti leginkább a hatását az Airbnb és a többi turistáknak fenntartott ingatlanszolgáltatás: az albérletek fele nagyon drága lett, a másik fele egyszerűen eltűnt.
Fotó: MTI/Marjai János
Jó, de akkor mi legyen? 
Egyszerű: nézd meg azokat a helyeket, amelyek magadtól talán eszedbe sem jutnának. Jó eséllyel ott lesz a nyerő lakás. Például Zuglót! Nem feltétlenül a XIV. kerületi gazdag zöldövezetekre gondolunk, hanem a – legalábbis a térképen – kiesőbb, lakótelepes-sorházas részekre. Vadászni kell a hirdetések között, nem ugranak eléd a lehetőségek; a legnagyobb ingatlanhirdető oldalon alig 200-at találtunk, ami a kerület méretéhez képest kifejezetten kevés. Némi keresgéléssel azonban találtunk teljesen normális téglalakást hatvanezerért a Sportarénától (tehát a metrótól) egy sarokra, egy kis utcában, vagy másfél szobás garzont a Pillangó utcai metróhoz közel, közös költséggel 52 ezerért (!), ráadásul ez sem panel. Zuglóban nyugi van, nem találunk olyan lakást, amely negyed óránál messzebb lenne valamelyik közlekedési csomóponttól és a nagyobb utak is biciklikompatibilisek, azaz ennyit a BKV-bérletről.
Mondunk egy merészebbet.
Irány a gettó!
Oké, tudjuk, de azért hallgass végig. A nyolcadik kerületben nagyon sok (a legnagyobb hirdetőoldalon majdnem 500) és nagy sokféle albérlet van: nézelődni, válogatni, telefonálgatni kell, de biztos, hogy szeptemberre találsz olyat, ami belefér a büdzsébe (használd ki a kerület rossz hírét: a Duna House szerint négyzetméterenként 1700 forint az átlagár!), és csak nézel majd, hogy ez eddig miért nem jutott az eszedbe. Úgyhogy romboljuk is le gyorsan a kínálkozó ellenérveket.
Én nem költözöm drogtanyába! Ezt megértjük: a nyolcadik kerületben rosszabb a helyzet, mint valaha, a designer drogokat egyszerűen képtelenség megállítani, a tűcsere-programot felszámolták, nincs is helyette másik, és bármit is mond az önkormányzat, ettől nem lett kevesebb a drogos. A kerület láthatóan inkább igyekszik megvárni, amíg kihalnak; a mi tippünk az, hogy sok függő meghal majd, de ettől sem a drog, sem az embereket a drog felé terelő szegénység, munkanélküliség és unalom nem szűnik majd meg, tehát mindig lesz utánpótlás. Szóval a helyzet az, hogy a Magdolna-negyedet – de csak azt! – óvatosan ajánljuk. Azt nem mondjuk, hogy egy az egyben kerüld el, hiszen van ugyan néhány hírhedt drogtanya, de a házak többsége élhető, még ha lepusztult is. „Mindenki tök rendes volt, a kurvák vigyáztak a kocsira, ha pedig a lányok szobára mentek, a strici inkább odaültetett egy csövest, hogy el ne lopják… Senkinek sem jó, ha kijön a yard szaglászni” – mesélte egy ismerős, aki puszta kíváncsiságból költözött oda. Szóval, ha kalandos alkat vagy, vagy egyenesen szociológuspalánta, itt a helyed!
Fotó: MTI/Váli Miklós
Kizsebelnek, leszúrnak, lány vagyok, megerőszakolnak! Ettől már nem kell félned jobban, mint bárhol máshol – sőt. A kameráknak és a folyamatos járőrözésnek hála a közterületen elkövetett szabálysértések, bűncselekmények statisztikája jobb is, mint a többi belső kerületben – ez szépen látszik a BRFK ponttérképén is. Összeszólalkozások, verekedések akadnak (hol nem?), de úgy tűnik, egy-két kerülettel odébb veszélyesebb egyedül hazamenni, mint a nyolcban. 
Hogy néznek már ki ezek a házak! A nyolcadik kerület nagyon-nagyon kemény évszázadon van túl, és ez látszik rajta. (Kivéve persze a frissen felújított, körúton belüli Palotanegyedet, a maga másfélszeres áraival) Mégis: semmiképpen sem csúnya, még csak azt sem mondanánk, hogy lepusztult. Több új építésű házat is találunk, ahol nagyon olcsón lehet nagyon jó lakáshoz jutni, használjuk ki, amíg el nem kezdik a Nemzeti Közszolgálati Egyetem körül dzsentrifikálni a gettót, ami biztosan megdobja majd az árakat. Mi pár kattintás után találtunk páréves téglalakást hatvanezerért, öt perc sétára a 4-es, 6-os villamostól. Arról nem is beszélve, hogy egyre több a menő bulihely, itt van a Grund a juppiknak, a Gólya a hippiknek, az Auróra a politikailag aktív bölcsészeknek és a Gondozókert azoknak, akik csak simán meg akarnak inni egy sört, és nem foszló, lehangoló tapétát bámulni közben. Mindenképpen nézzünk körül az Orczy úton túli Tisztviselőtelepen is, amely Budapest egyik leghangulatosabb, legnyugisabb kerületrésze, használjuk ki, mielőtt felkapják!
Én cigányok közé nem jövök! Erre nem tudunk mit mondani, csak hogy rendben van, így lesz a legjobb. Nem azért, mert igazad van, hanem mert van ennek a kerületnek épp elég baja még egy rasszista nélkül is. Úgyhogy neked további sok szerencsét, reméljük, találsz olyan megfizethető, kulturált, nem túl félreeső lakókörnyezetet, ahol csak fehér embert látsz majd! (Nem fogsz.)"
Hungary,2015-07-15,24.hu,https://24.hu/fn/gazdasag/2015/07/15/egekbe-szokott-az-alberletek-ara/,Egekbe szökött az albérletek ára,"20 százalékkal kell többet fizetni egy-egy albérletért Budán és Pest belső kerületeiben, mint egy éve. 
Ugyanez érvényes az egyetemek környékére is – közölte a Világgazdaság. A z Otthon Centrum elemzési vezetője a lapnak azt mondta, vidéken a kelet-magyarországi régióban érdemben nem változtak az árak , de nyugaton, elsősorban Győr és Sopron térségében már budapesti árszínvonallal találkozik, aki lakást szeretne bérelni. Ugyanakkor nagyon keresettek a bérlakások Szombathelyen is; a nyugat-magyarországi térségben, a többi között az Ausztriába ingázó munkavállalók miatt. Déry Attila szerint a megélénkült kereslet oka, hogy az emberek egyre bizakodóbbak a jövőjüket, munkahelyüket illetően, így korábban elhalasztott, a lakhatást érintő változásokba is belevágnak.
A 20 százalék egyébként elég óvatosnak tűnik, annak tükrében, milyen árakról írt korábban lapunkban Karafiáth Orsolya. Amikor utánajártunk a kérdésnek, azt találtuk, hogy az árrobbanás előbb-utóbb eléri a külső kerületeket is, de Pest belvárosának bizonyos részein már 40-60 százalékkal többet kell fizetni, mint 2014-ben. Az okok sokfélék, legalább három-négy folyamat együttes hatása miatt a belvárosi albérletek árai folyamatosan emelkednek. Úgy tűnik, ez a folyamat idén nyáron vált elviselhetetlenné a bérlőknek. Ismerőseink, olvasóink arról számoltak be, hogy a hosszú távú (1-2 éves) bérleti szerződéseik idén júniusban-júliusban jártak/járnak le. A bérlő pedig rendszerint ultimátumot ad, azaz 40-60 százalékkal több bérleti díjat kér, hátha kifizeti azt a magyar albérlő.
Ha nem, akkor kiadja a lakást külföldieknek egy közösségi szállásmegosztó oldal segítségével, mint amilyen az Airbnb és a Booking, mondták olvasóinknak a bérlők. Fél éve, amikor erről az összefüggésről kérdeztük a hazai ingatlanos szakértőket, mindegyikük szkeptikus volt, és azt hangsúlyozták, hogy nincs átjárás az albérleti piac és az apartmanoztatás között. Mára kiderült, hogy van, még akkor is, ha ez egy szűk szegmenst érint. Legalábbis az a kép alakult ki bennünk, hogy a belvárosi albérletárak elszállásában a közösségi szállásmegosztó oldalak megjelenése játszotta a legnagyobb szerepet. Nem csak ez, de ez az egyik legfontosabb ok, a fenti általános gazdasági körülmények mellett. 
Budapesten egyébként azért is pörög a turizmus, mert a hazai árszínvonal negyede-harmada a nyugat-európainak (nem is beszélve az USA-hoz képest, ahol még nagyobb a különbség), viszont a szolgáltatások színvonala (szállodák, éttermek kínálata, stb.) gyakran jobb minőségű, mint a saját hazájukban. Azaz: olcsón és jót kapnak egy csodaszép városban, ami tele van kulturális értékekkel. Annyi történt, hogy ahol az Airbnb megjelenik, előbb-utóbb felmennek az albérleti árak. És ott mennek fel a leginkább az árak, ahol a pörgő turizmus miatt a legnépszerűbbé válik az Airbnb, azaz a turisták által kedvelt belvárosi részpiacon. Ez azonban idővel maga után húzza az adott város albérleti árait is.
Ez egy világjelenség, így történt Berlinben, San Franciscóban, Dublinban, és most Budapesten is. Azaz az egyik oldalon robbanásszerűen beindul a turizmus, a másik oldalon viszont a városban hosszabb-rövidebb ideig tartózkodó külföldiek felverik a bérleti díjakat."
Hungary,2015-07-09,24.hu,https://24.hu/belfold/2015/07/09/panel-150-ezerert-akciosan/,"Panel 150 ezerért, akciósan","Alig találni elfogadható minőségű albérletet Budapesten 100 plusz rezsi alatt. Az elmúlt néhány hónapban, egyes kerületekben 40-50 százalékkal emelkedtek a bérlakásárak. 
Ez természetesen, csak a magánkiadásra vonatkozik, hiszen önkormányzati bérlakáshoz szinte lehetetlen hozzájutni a fővárosban. A KSH adatai szerint a lakások tulajdonosi szerkezetében történt átalakulás a 2000-es évek elejére befejeződött. Az 1970-es, 1980-as években az önkormányzati tulajdonban lévő lakások több mint 25 százalékos aránya a bérlőiknek nyújtott kedvezményes vásárlási lehetőség következtében 5 százalék alá csökkent. De ez ugye csak az önkormányzati bérlakásokra vonatkozik.
Ami élhetetlen, az élhetetlen
„Az elmúlt három évben négyszer költöztem. Az első remek kis lakást, ahová a nyolcéves fiammal költöztünk a válás után a szigetszentmiklósi haciendáról, egy év után eladták a fejünk felől. Akkor két hetem volt másik albérletet találni. Sikerült, ugyanúgy ötvenezerért, mint amennyibe az első kégli került havonta – igaz, a második lakás jóval kisebb volt.”
– meséli Frizsi, az egyedülálló nő. Azt mondja, közelről figyeli a piacot néhány év óta, és nem éppen szívderítő, amit lát. Egy évig maradt a pici lakásban.
„Egy év után kiderült, hogy a pici akkor is pici, ha kényszer a helyzet, és ami élhetetlen, az élhetetlen. Újabb keresgélés következett, de még mindig sikerült elérhető áron lakást találni ugyanott, a IX. kerületi József Attila lakótelepen. Másfél szoba, 50 nm, csodálatos – igaz, ezért 60 ezret kért a tulaj. Amit tavaly már felemelt 68-ra. Ezt már épp csak ki tudom fizetni. Viszont imádunk ott lakni, és az elmúlt évek sűrű költözései miatt pont a hátam közepére kívánnék egy újabb cuccolást.”
Fotók: Thinkstock
9 százalékos hozam
Az árak szaladnak. Az elmúlt három hónapban akár 50 százalékkal is drágább lett egy kis lakás bérleti díja. Az Otthon Centrum elemzői szerint pofon egyszerű az ok.
„A befektetési célú lakásvásárlás reneszánszát éli. A fővárosban és a vidéki nagyvárosokban könnyen kiadható lakások nagyon keresettek, Budapesten a belső kerületekben néha már felfelé induló licit is kialakul egy-egy jó adottságú lakás esetében. Ezzel együtt nem csak az eladó jár jól, az új tulajdonos a kiadásból akár 9 százalékos hozamra is szert tehet. Az elérhető hozamszintek a június 22-i döntés után történelmi mélységbe, 1,5 százalékra, csökkent alapkamat fényében nagyon vonzóak.”
Airbnb
Vagyis akinek van egy kis pénze, az jobban jár, ha lakásba fekteti, mintha bankba teszi. Még úgyis, ha adózik utána. Persze jellemzően kevés lakástulajdonos van, aki számlát ad az albérlet után. Persze nem szabad megfeledkezni a turistáknak lakásokat kínáló magánszemélyekről sem. Ahogyan korábban megírtuk, a brutális emelkedés másik oka pont ez.
Valószínűleg annyi történt, hogy ahol az Airbnb (netes szállásfoglalási rendszer) megjelenik, abban a városban előbb-utóbb felmennek az albérleti árak. És ott mennek fel a leginkább az árak, ahol a pörgő turizmus miatt a legnépszerűbbé válik az Airbnb, azaz a turisták által kedvelt belvárosi részpiacon. Ez azonban idővel maga után húzza az adott város albérleti árait is. Ez egy világjelenség, így történt Berlinben, San Franciscóban, Dublinban és most Budapesten is. Azaz az egyik oldalon robbanásszerűen beindul a turizmus, a másik oldalon viszont a városban hosszabb-rövidebb ideig tartózkodó külföldiek felverik a bérleti díjakat.
Amikor azt mondom, hogy gyerekkel költöznék
És ugyan Fruzsi főbérlője nem törődik az Airbnb-vel, de a piac rá is hatással van.
„Egy hónapja szólt a főbérlő, hogy bár nagyon kedvel minket és nem akar kiszúrni velünk, de muszáj újra emelnie – mert annyira felmentek az árak, hogy tarthatatlan a mostani bérleti díj. Megnéztem, valóban: ott, a lakótelepen egy ekkora lakást most 100-120 ezer körül hirdetnek. Az nekem megfizethetetlen. A tulaj felajánlotta, hogy nagyjából a mostani bérleti díjért át tudnánk költözni egy másik lakásába, két utcával arrébb. Csakhogy. A fiam Zuglóba jár a látássérültek iskolájába. Ha már megint költöznöm kell, akkor inkább keresek albérletet közelebb az iskolához. Három hete nézem a hirdetéseket folyamatosan, és kezdek kétségbe esni. Egy bútorozatlan, újpalotai lakótelepi lakásért sem kérnek kevesebbet 85-100 ezernél. Amit ha ki is tudok havonta gazdálkodni – gyereket egyedül nevelő anyaként, egy átlagos fizetésből kemény kihívás -, a két hónap kaucióval akkor is bajban vagyok – mivel a mostani lakásba betettet nem kapom vissza azonnal, csak ha az utolsó számlák is beérkeztek. És még örülhetek, ha a hirdetők fele nem csapja rám azonnal a telefont, amikor azt mondom, hogy gyerekkel költöznék.”
A budapesti belvárosban még rosszabb a helyzet. Itt sokan a „megmentett” devizahitelüket finanszírozzák a lakásuk kiadásával. Péter például egy kicsi garzont bérel a Szent István parknál, baráti 90 ezer plusz rezsiért. Neki van egy nagyobb lakása szintén Újlipótvárosban.
„Amikor 2006-ban azt a lakást első lakásként vettem, a 70 százaléka hitelből volt. Az akkor havi 50 ezer törlesztő, most, hogy megmentettek, majdnem 150 ezer. Azt a lakásomat most ki tudom adni 180-ért, mert nagy és terasza is van, ami erre felé elég menő. Ez azt jelenti, hogy a havi törlesztőm majdnem annyi mint 2006-ban. Persze egy sokkal kisebb albérletben lakom, de még 9 év és van egy lakásom. Akkor jár le a hitel.”
Nem lesz jobb
Ennek a folyamatnak köszönhető, hogy akár panellakásokat is hirdetnek havi 150-180 ezer forintokért. És ami a legfurcsább, el is mennek. A megkérdezett albérletközvetítők szerint akkora a hiány a piacon jobb lakásból, hogy a tulajdonosok sokszor versenyeztetik a bérlőket. A nyomás akkora a piacon, hogy a jobb lakások árai akár naponta mehetnek fölfelé. Az elemzők szerint talán szeptemberre enyhülhet a piac egy kicsit. Addigra a turisták egy része eltűnik, az érkező egyetemisták már beköltöznek, és ami maradt, annak biztosan lejjebb megy az ára – mondjuk, olyan 5-8 százalékkal."
Hungary,2015-05-06,24.hu,https://24.hu/fn/uzleti-tippek/2015/05/06/igy-teleportalhatja-a-munkatarsait/,Így “teleportálhatja” a munkatársait,"Amerikában, netán Európában találkozzunk, vagy inkább Ázsiában lehetne a meeting? Multinacionális vállalatoknak és a világban szétszórtan, valóban nemzetközi csapattal dolgozó cégeknek jól jöhet a kaliforniai fejlesztés. 
Néhány, korábban a Skype-on dolgozó fejlesztő tavaly indította el a Teleport nevű startupot, amely egyszerű szoftveres megoldást kínál a „szétszórt” munkaerő problémájára. Márpedig ilyen csapatok egyre gyakoribbá válnak a tech piacon.
A Teleport Flock felhasználóinak nincs más dolga, mint beírni a webes felületre, hogy a team tagjai honnan indulnának, és az oldal kiszámítja, hogy melyik ország, melyik városában lehetne az ideális találkozó. Számításba veszi az utazással töltött időt, de a repülési és szállásköltségeket is. Minél többen indulnak egy adott helyről, annál nagyobb előnyt élvez a hozzájuk közelebb lévő úti cél.
A fejlesztés még gyerekcipőben jár, de így is hasznos segítség, hogy egyetlen gombnyomással kiválasztható az optimális útvonal – akár globális szinten is.
A program kiszámítja az utazási időt és a költségeket a teljes csapatra, illetve az egyes tagokra. A szállásnál Airbnb-apartmanokat ajánl fel. Ha nem tetszik a Flock által felajánlott célállomás, akkor több mint 20 másik lehetőséget is megnézhet a listán. Az összehasonlítás megkönnyítésére ezeket is ugyanúgy megtalálja táblázatban, és külön-külön a részletes adatokat is megnézheti.
Kövessen minket a Facebookon is!"
Hungary,2015-08-17,24.hu,https://24.hu/fn/penzugy/2015/08/17/jocskan-felszoktek-es-meg-tovabb-nohetnek-az-alberleti-dijak/,"Jócskán felszöktek, és még tovább nőhetnek az albérleti díjak","Budapesten és több egyetemi városban is megugrottak a lakásbérleti díjak. Igaz, van olyan város is, ahol csökkentek. 
Budapesten és több egyetemi városban – például Pécsen, Debrecenben, Szegeden – 4-33 százalékkal nőttek tavalyhoz képest a lakásbérleti díjak, Győrben viszont csökkent a kiadó lakások átlagos díja – derül ki az ingatlan.com július végén, augusztus elején készült felméréséből.
Az elemzés szerint a legtöbb egyetemi városban is nőttek az árak, és további drágulás várható.
Öt város mérlege
Az MTI-hez hétfőn eljuttatott közlemény szerint az idén Budapesten “nagyon felkúsztak az árak”, a 40-59 négyzetméteres kategóriában az átlagos havi bérleti díj 140 ezer forint, szemben a tavaly szeptemberi 126 ezer forinttal. A nagyobb, 60-79 négyzetméteres kategóriában 187 ezer forint a kínálati átlagár, ami 4 százalékos emelkedés tavalyhoz képest.
Az ingatlanpiaci portál összeállítása szerint Győrben a 40-59 négyzetméteres alapterületű lakásokat átlagosan 106 ezer forintért kínálják, a 60-79 négyzetmétereseket 130 ezer forintért. Ezek az árak elmaradnak a tavaly szeptemberi értékektől, akkor a kisebb lakásoknál az elkért bérleti díj 120, a nagyobbaknál 140 ezer forint volt.
Debrecenben a kisebb lakások átlagos havi bérleti díja a tavalyi 82 ezer forintról 90 ezer forintra nőtt, a nagyobb lakásoknál nem volt változás, 110 ezer forinton maradt a kínálati ár.
Pécsett a kisebb – 40-59 négyzetméteres – lakások átlagos bérleti díja 80 ezer forintra nőtt a tavaly szeptemberi 60 ezer forintról, ami 33 százalékos emelkedés. A nagyobb lakások esetében 90 ezer forintra nőttek az átlagos bérleti díjak a tavaly szeptemberi 80 ezer forintról, 13 százalékos emelkedés volt.
Szegeden is nőttek az árak, a kisebb lakáskategóriában 17 százalékkal, 60 ezerről 70 ezer forintra, a nagyobb lakások esetében pedig 13 százalékkal, 75 ezerről 85 ezer forintra nőtt az átlagos albérleti díj – olvasható a tájékoztatásban.
Airbnb
Már az üzletemberek is lakásszállásokat keresnek
Üzent a NAV: adózni kell!
Az átlagon belül nagy a szórás
Balogh László, az ingatlan.com szakértője a közleményben felhívta a figyelmet, hogy az említett árak átlagokat mutatnak egy-egy ingatlantípus esetében, de ezeken belül igen nagy a szórás. 
Hozzátette, hogy az iskolakezdés előtt minden évben érzékelhető az albérletvadászat hatása, az idén 20 százalékkal emelkedett a kiadó lakások iránti kereslet.
A szakember rámutatott arra is, hogy a fővárosban egyre többen adják ki pár napra a lakásukat külföldieknek turisztikai céllal, ami felfelé hajtja az árakat. Emellett a bérleti díjak emelkedését a hiányzó lakásépítések is fűtik.
A hivatalos adatok szerint tavaly országszerte 8,3 ezer lakás épült, szemben a válság előtti évi 35,5-43 ezerrel. Az ingatlan.com szakértője szerint a lakásépítések fellendülésével kiegyensúlyozottabbá válhat az ingatlanpiac a következő évtizedben, amelyen a piac ciklikussága miatt további drágulás várható."
Hungary,2015-08-17,24.hu,https://24.hu/fn/gazdasag/2015/08/17/mar-az-uzletemberek-is-lakasszallasokat-keresnek/,Már az üzletemberek is lakásszállásokat keresnek,"A hazai szállásadók hivatalos képviselőit egyre jobban aggasztja, hogy forgalmuk 5-10 százalékát veszítik el a magánlakásokban alkalmi szállást kínáló ingatlantulajdonosok miatt - írja a Napi Gazdaság. 
A hazai turizmus képviselői szerint míg Budapesten 70-120 euró éjszakánként a hotelszobák átlagára, addig egy magánlakásban 40 euróért szállhat meg egy külföldi turista, akár a leglátogatottabb turisztikai övezetekben is.
Ez a Napi Gazdaság szerint ugyan jó a turistáknak és a lakásukat feketén kiadóknak, de komoly kárt okoz a köznek, hiszen az így kiadott lakások után nem fizetnek adót. A csökkenő lakáskínálat miatt ráadásul folyamatosan és drasztikusan emelkedik az albérletek ára, így a bérből élő családok sokkal nehezebben jutnak albérlethez.
Niklai Ákos, a Magyar Szállodák és Éttermek Szövetségének elnöke a lapnak elmondta: számos aggályt felvet, hogy a magánlakásokban működő szállásokat semmilyen szakmai követelmény nem befolyásolja, míg a kereskedelmi szálláshelyek egyebek mellett egy sor közegészségügyi, fogyasztóvédelmi, élelmiszer-, munka- és tűzbiztonsági előírásnak kell megfeleljenek a jogi, nyilvántartási vagy adózási feladatok mellett.
Niklai Ákos szerint az adóhivatali figyelem mellett a “ma még homályos terület szabályozására is égető szükség van”. Azért is szükség van erre – tette hozzá -, mert már az átlagnál nagyobb költésű, üzleti célú utazók körében is keresetté váltak a lakásszállások, ami a drágább, négy- és ötcsillagos szállodák vendégeit jelentő kongresszusi turizmusban, ezáltal a költségvetésben is jelentősebb kiesést okozhat."
Hungary,2013-05-24,24.hu,https://24.hu/szorakozas/2013/05/24/ime-a-lista-ok-voltak-2012-legsikeresebb-fiatal-vallalkozoi/,Íme a lista: ők voltak 2012 legsikeresebb fiatal vállalkozói,"Az alleywatch.com összeállította 2012 legsikeresebb fiatal vállalkozóinak listáját, akik   egy-egy hiánypótló termékkel, szolgáltatással szereztek maguknak nevet   és vagyont. 
Az akkor 21 éves David Karp 2007-ben, saját megtakarításaiból   alapította a Tumblr-t: cégnek 150 alkalmazottja van, 2012-ben 13 millió   dolláros bevételt ért el-írja az Eduline. 
Három 24 éves fiatal – Brian Chesky, Joe  Gebbia és Nathan Blecharczyk  – alapította 2008-ban az AirBnB-t,  amelynek honlapján – a couch  surfinghez hasonlóan – a nyaralásra  készülő szálláskeresők és a szabad  szobával rendelkező helyiek  találhatnak egymásra. Az ötletet az  alapítóksaját életükből merítették:  lakásukban egy matracot “adtak  bérbe” turistáknak, hogy fizetni tudják  a lakbért. Jelenleg 192 ország  26 ezer városának szálláslehetőségeit  ajánlja az oldal.
A Dropbox a világ egyik legjobb egyeteméről, a Massachusetts   Institute of Technologyról indult útnak 2007-ben. Drew Houston és Arash   Ferdowsi egy szemesztert halasztott a Dropbox miatt, amelynek ma már   több mint 100 millió felhasználója van, és 4 milliárd dollárt ér.
A Harvard Business Schoolból indult 2009-ben a Rent the Runway nevű   oldal, amelyen keresztül a leghíresebb divattervezők munkáit lehet   kikölcsönzöni 4-8 napra. A ma már 28 éves Jennifer Hyman és Jennifer   Carter Fleiss cége 35 ezer ruhát és kiegészítőt kínál több mint 170   tervezőtől, például Vera Wangtól és Calvin Kleintól.
A mashable.com-ot 20 évesen, skóciai otthonából indította el Pete   Cashmore. Az egyik legtekintélyesebb, technológiával és digitális   kultúrával foglalkozó portálnak ma már több mint 13 millió látogatója   van havonta.
Jessica Scorpio 22 évesen alapította a Getaroundot: a honlap   segítségével autótulajdonosok adhatják bérbe kocsijukat. A 19 millió   dollárt érő vállalkozás vezetője elmondta: az autók nagy része napi 22   órán keresztül csak áll, miközben sokan gondban vannak, ha egy-egy   alkalommal autóra van szükségük. Ezt a problémát oldja meg a portál."
Hungary,2014-10-18,24.hu,https://24.hu/tech/2014/10/18/kezdheti-ujra-tanulni-az-internetet-itt-a-szotar-hozza/,Kezdheti újra tanulni az internetet: itt a szótár hozzá!,"E-mailezés? Böngészés? Facebook? Mind történelem! Mutatjuk, milyen kifejezéseket érdemes megtanulnia, hogy értse az elkövetkezendő éveket. 
Ha valaki a személyi számítógépek előtti kor gyermeke, vagy a 80-as években élte informatikai tevékenységének fénykorát Commodore-64 vagy ZX Spectrum gépeken, talán már kissé nehezebben érzett rá az internetezésre, a közösségi oldalakra, vagy a metrón utazás közbeni videóchatelésre. Az Internet Hungary konferencián viszont kiderült: aki a mai webes világban kiismeri magát, hasonlóan lemaradhat, mert már a kapukon dörömböl az internet “második hulláma”. Újabb fogalmakat és technológiákat kell megtanulnunk, ha mondjuk tíz év múlva nem akarunk kőbunkós ősemberként nézni a világra.
Ugyan szorgalmasan elkezdtünk jegyzetelni a konferencia megannyi előadásán és kerekasztal-beszélgetésén, de hamar rájöttünk, hogy az idei Internet Hungary előadóinak mindegyike körülbelül fél tucatnyi témát vizsgálgat saját szemszögéből. A második nap végére pedig gyakorlatilag agymosás szinten mantrázgattuk az “M2M”, a “megosztásra épülő gazdaság”, vagy az “okos otthon” kifejezéseket. Épp ezért úgy gondoltuk, a konferenciát úgy foglalhatjuk össze a legfrappánsabban, ha egy gyors értelmező szótárat állítunk össze a legfontosabb fogalmak magyarázataival. Ezeket tessék memorizálni, nemsokára mindennapjaink részei lesznek!
Big Data
A legelső fogalom nem teljesen új, de most kerül be igazán a köztudatba. A nagy mennyiségű adat feldolgozását és elemzését takaró szókapcsolat eddig a nagyvállalatok működését kezdte átalakítani, de hamarosan mindenki saját bőrén érzi áldásos és áldatlan hatásait.
Mert vajon milyen érzés lesz úgy biztosítási csekket kapni az autóra, hogy a biztosítók több ezernyi kamera adatait elemezve úgy látják, hogy balesetveszélyesen vezetünk, és ezért inkább másfélszeresére emelik a negyedéves összeget? Bizony, lassan meg kell szoknunk, hogy a Nagy Testvér nem csak figyel, de az összes rólunk szerzett tudását képes bármilyen kontextusban elemezni és ez alapján cselekedni.
Ez persze csomó jó dolgot is hozhat, ahogy könnyebbé válhat az orvosi rendelőben a kórtörténetünk elemzése, a gyakran használt hipermarketünkben egy automatikus rendelés összeállítása addigi vásárlási szokásaink alapján, vagy a személyre szabott hirdetések megjelenése az okostévén. Ha elég messzire nézünk, végeredményben azt láthatjuk, hogy teljesen újfajta világ közeleg, ahol ugyanannyira küzdenünk kell majd, hogy valamennyire elbújhassunk a kíváncsi, minden lépésünket elemző rendszerek elől, mint amennyire megkönnyíti majd az életünket egy csomó szolgáltatás vagy funkció automatizálódása, felgyorsulása, kényelmesebbé válása a rólunk megtudott adatoknak köszönhetően.
M2M
Már néhány éve akadnak hasonló fogalmak, például az “internet of things”, de a “Machine to Machine”, azaz a gép és gép közötti kommunikáció betűiből kialakított mozaikszó sokkal jobban kifejezi az új irányt. De miről is van szó? Kissé paranoiásan mondhatjuk azt, hogy olyan gépekről, amik a fejünk fölött beszélgetnek egymással, és akár nélkülünk is képesek dönteni – és ez nekünk jó. 
Tegyük fel, hogy van egy okos hűtőszekrényünk, ami szenzorok segítségével “látja”, hány sör van benne. Van egy interneten megosztott naptárunk, amelybe beírtunk másnap estére egy bulit otthonra, tíz meghívottal. Ezen kívül van egy alkalmazásunk, amely képes a nevünkben házhozszállítást rendelni a kedvenc hipermarketünkből. És ugyan lehet, hogy mi magunk teljesen elfeledkeztünk arról, hogy rákészüljünk a partira, másnap délután csönget a futár tíz emberre való sörrel, némi nachossal és szósszal, amit a hűtő “kérésére”, a naptár információi alapján megrendelt a telefonunk, és ki is fizette a bankkártyánkkal.
Ugyanez a módszer akár odáig vihet, hogy reggel az alapján ébreszt a telefon, mikor van az aznapi első megbeszélésünk (és persze milyen messze, no meg mekkora odáig a forgalom), az önvezető autó pedig akár magától elmegy tankolni, ha már nincs benne annyi üzemanyag, hogy megjelölt helyre odaérjünk. Ugyan az ilyesmi még sci-fi szintű utópiának tűnhet, de a technológia él, létezik, és egyre bővül. Okos hűtő, okos karóra és megannyi egyéb, szenzorokkal és kommunikációs képességekkel felvértezett eszköz máris elérhető, a felhőszolgáltatások segítségével pedig egyre több ilyen köthető össze, hogy aztán (persze általunk beállított szabályok mentén) automatikusan és közvetlenül kommunikálhassanak.
A konferencián elhangzott példák közül a legfurcsább talán az lehetett, mely szerint egy kiterjedt állattenyésztő telepen a szarvasmarhák bélgázának összetételéből egy automata elemző rendszer azonnal megállapíthatja, ha valamelyik állat megbetegedés jeleit mutatja, és már értesíti is a megfelelő állatorvost. Igen, okafogyottá vált a mondás is, miszerint a sz…ból nem lehet várat építeni.
 
Közel 67 millió olyan gép dolgozik ma a világban, amelyek felszerelhetők mobilkommunikációs opcióval, és elkezdhetnek “beszélgetni”. Itt a jövő a kapuban, illetve a zsebünkben, konyhánkban, az ólakban, mindenhol. Az Internet Hungary alatt élőben is demózták a lehetőségeket, például hőkamerák adatai alapján látszott az egyes termek telítettsége, de még az esti buli sörfogyasztását is így követhették az érdeklődők. 
Megosztásra épülő gazdaság
Az angolul “sharing economy” néven emlegetett módszer gyakorlatilag a Facebook, a Twitter és az összes többi közösségi őrület egyenes ági leszármazottja, egy olyan dolog, ami már jócskán túlmutat a “most épp kajálok” jellegű, önérdekből, haszonszerzési cél nélkül postolt állapotjelentéseken. Ha ugyanis már mindenki össze van kapcsolva mindenkivel, miért ne lehetne ebből hasznot húzni?
Világszerte mostanában indul egy csomó megosztáson alapuló üzleti vállalkozás: a taxitársaságok által máris gyűlölt Über, amely egyfajta közösségi sofőr-közvetítő, vagy az Airbnb, amely szobafoglalásban segít, és a szakemberek szerint néhány év alatt annyi vendégéjszakát generált, mint a teljes hilton szállodalánc 90 év alatt.
A modell a jelenlegi nethasználati szokások ismeretében teljesen egyértelmű. Ahelyett, hogy magányos szigetként, egyéni ügyfélként rendelnénk meg árukat vagy szolgáltatásokat valamilyen bolttól vagy vállalattól, megtehetjük mindezt a közösség segítségével. Sokkal jobban megbízunk abban a szolgáltatóban, amit ismerőseink ajánlanak, vagy épp azt látjuk, hogy egy tonna hozzánk hasonló felhasználó már pozitívan értékelte. Sokszor gyorsabb, kényelmesebb, biztonságosabb így az üzlet, ráadásul a felhasználót védi a gyorsan elterjeszthető, nyílt visszajelzés lehetősége is.
Közösségi kereskedelem és közösségi munkakörök
A fenti témakör fontos nyúlványai ezek. Egyrészt szép lassan lejár a hagyományos webshopok kora, és a termékekről sem hírleveleket kapunk (főleg azokról nem, amik egyáltalán nem érdekelnek). A közeljövőben már közösségi terekre terelődik az elektronikus kereskedelem, nem csodálkoznánk azon sem, ha a Facebook nemsokára kapna valamilyen webshop-építő funkciót is, ahol ugyan egyrészt bárki áruba bocsáthatná a portékáit, de az első hibás kiszállítást, túlszámlázást, vagy romlott árut azonnal megosztáscunami követi majd, tehát a vevőt a különféle biztonsági és biztosítási furmányságok helyett a közösség és nyilvánosság ereje védheti – ugyanaz, ami egy jó kereskedőt szintén az égbe emelhet. 
Az internet ráadásul folytatja eddigi aknamunkáját egy csomó munkahely, pontosabban munkakör megszüntetésében (na jó, mondjunk inkább átalakulást, az humánusabb). A trendet már egy ideje láthatjuk például a papír-újságok iránti kereslet csökkenésében, az emberközpontú munkák (például a HR-esek, marketingesek) teljes kifordulásában. A szakértők szerint azok a munkakörök szűnnek meg leghamarabb, amelyek “egysíkúak”, tehát nem tartanak lépést az új szokásokkal. Valamelyest hazabeszélve például az újságíróknak most már nem csak írni kell tudniuk, hanem képesnek kell lenniük egy online szerkesztőségi rendszer kezelésére, képszerkesztésre, fotók és videók készítésére, alámondására, feliratozására, hiszen máshol és máshogy fogyasztanak tartalmat az olvasóik – ha nem tanulják meg készség-szinten ezeket az extrákat, lemaradnak. De mondhatunk egyéb szakmákat is, például a zenészeknek egyszerre közösségimédia-menedzsereknek kell lenniük, a reklámcégek alkalmazottai pedig már nem egész, vagy fél oldalakat adnak el, de nem is egy fix szélességű bannert: igenis ismerniük kell az új technológiákat, webes statisztikai fogalmakat.
A konferencia szakemberei ráadásul úgy vélik, az álláskeresés és a karrierépítés terén még olyanoknak is változtatni kell viselkedésükön (és növelni tudásukat), akik egyáltalán nem informatikához kapcsolódó munkakörben dolgoznak. Fontos ugyanis a folyamatos online jelenlét, saját maguk “márkanevének” ápolása és építése viheti őket előre a ranglétrán."
Hungary,2011-04-19,24.hu,https://24.hu/kulfold/2011/04/19/13_millio_forintert_kiado_liechtenstein/,13 millió forintért kiadó Liechtenstein,"Ha valakinek unalmas már egy jacht vagy egy luxushotel, most egy egész hercegséget bérbe vehet, Liechtenstein uralkodója lehet egy éjszakára.					
A Liechtensteini Hercegség úgy döntött, hogy egy éjszakára bárki bérbe veheti az egész országot, ez idő alatt pedig saját utcanév táblákat tehet ki, és átmeneti pénznemmel is fizethet. Az adóparadicsom ezzel nagy szemléletváltáson ment át, tavaly ugyanis még élből elutasították a rapper Snoop Doggot, aki csupán egy videoklipet szeretett volna forgatni a miniállamban. 
A vezetőség azóta rájött, hogy nem ez a jó marketingstratégia, így ezentúl  70 ezer dollárért, azaz mintegy 13 millió forintért jelképesen bérbe adják az országot – persze mind a 35 ezer lakos a helyén marad. Az ár 150 fő szállását tartalmazza, és néhány apró, személyes gesztust, mint például a bankjegyeket az átmeneti „uralkodó” fényképével – írja a brit Guardian. Sőt, érkezéskor II. János Ádám herceg szimbolikusan átadja a hercegség kulcsát és borkóstolón is részt vesz az egyéjszakás uralkodóval. Lehet persze kérni további extrákat is, de egy középkori lovagi felvonulás az uralkodó tiszteletére vagy egy ünnepélyes tűzijáték már feláras.
Az ötlet az Airbnb munkaerő kölcsönző vállalat és a Rent a Village Xnet marketingcég közös terméke, és aki sokkalja az árat, vagy nem akar egy egész hercegség uralkodója lenni, olcsóbban is megúszhatja, ha megelégszik a polgármesteri címmel. A repertoárban ugyanis osztrák és svájci falvak is vannak, éjszakánként 60 ezer dollárért."
Hungary,2014-10-16,24.hu,https://24.hu/fn/gazdasag/2014/10/16/new-yorknak-mar-nem-tetszik-az-airbnb/,New Yorknak már nem tetszik az Airbnb,"Rájár a rúd a világ egyik legsikeresebb lakáskiadási vállalkozására New Yorkban. 
Az Airbnb egy olyan amerikai internetes vállalkozás, amely a turistákat közvetlenül összekapcsolja szálláshelyekkel az egész világon. A saját lakásaikat kiadó magánszemélyek extra pénzhez jutnak, a turisták egyedi szállásokban lakhatnak olcsón, az Airbnb pedig jutalékot szed. Az adózást a magánszemélyek maguk után fizetik.
Csakhogy a dolog kezd elfajulni, legalábbis New Yorkban, mert egyre több illegális hostel hirdeti magát az Airbnb-n. Ezek a vállalkozások nem fizetnek adót, nincs minőségbiztosításuk és nincs is engedélyük vállalakozásként üzemeltetni vendéglátóhelyeket.
Most a New York-i főügyész is megszólalt az ügyben – írja a Quartz. Eric T. Schneiderman azt mondta, hogy a városban található Airbnb-s szálláshelyek háromnegyede illegális hostel, és ez tarthatatlan. Szerinte a magánlakásként hirdetett szálláshelyek mögött profi vállalkozások állnak, amelyek nem fizetnek adót. Az Airbnb nem tagadta, hogy ez így van.
New Yorkban 35 354 szálláshely van fent az Airbnb-n a cég adatai alapján, Budapesten nagyjából 1000-1200 lakás. A cég értékét jelenleg 10 milliárd dollárra (elképzelhetetlenül sok forint) becsülik.
Nem ez az első csörte a hasonló internetes vállalkozások és az amerikai városi hatóságok között. A közösségi taxiszolgáltató, az Uber (és a hasonló Lyft) is harcot folytat a helyi hatóságokkal és taxitársaságokkal, hiszen nem vonatkoznak rá olyan szigorú szabályok, mint a “hivatalos” taxikra."
Hungary,2014-09-02,24.hu,https://24.hu/fn/gazdasag/2014/09/02/meno-olcso-de-illegalis-a-zugtaxizas/,"Menő, olcsó, de illegális – kipróbáltuk a zugtaxizást","Uber, Wundercar, BlaBla – a közösségi személyszállításnak egyelőre nagyobb a füstje, mint a lángja, legalábbis Budapesten. Bár a közösségi taxizás a tesztünk alapján 40-50 százalékkal olcsóbb, egyelőre nagyon nehézkesen működik, és a jelenlegi szabályok szerint teljesen illegális. 
Kis kék képernyőn villog egy fehér autó – fuvart rendelünk a mobilunkon a hetedik kerületbe, hogy elvigyen Óbudára. Még előző este letöltöttük a berlini WunderCar nevű cég applikációját, beregisztráltuk a PayPal fiókunkat, majd másnap reggel 9 óra előtt pár perccel megnyomtuk a „Fuvarrendelés” gombot, és vártunk. Sajnos nem történt semmi, a rendszer azt írta ki, hogy nincs elérhető sofőr a közelben. Ma reggel, délután és este ugyanez ismétlődött, ám végül a harmadik napon, kb. a huszadik próbálkozásra sikerült egy fuvart elcsípnünk.
Magyarországon tilos
A közösségi személyszállításnak nevezett üzleti modell felforgatta az amerikai és a nyugat-európai nagyvárosokat. A mobilalkalmazásra épülő rendszerek közvetlenül összehozzák a sofőrt az utasával, azaz kikapcsolják a taxiscégeket a fuvarrendelésből. Így ezek a cégek – Uber, Wundercar, BlaBla – jóval olcsóbban tudnak utasokat szállítani, mint a taxistársaságok. Európa nagyvárosaiban a taxisok sztrájkba kezdtek, attól tartva, hogy elveszítik a munkájukat. Egyes városokban – például Brüsszelben, legutóbb Frankfurtban – a bíróságok a taxiscégeknek adtak igazat, és első fokon betiltották ezeket a mobilalkalmazásokat. Magyarországon illegális a zugtaxizás, egy sofőr csak akkor fuvarozhat, ha rendelkezik személyszállítási engedéllyel, mint egyéni vállalkozó. Ha valakit rajtakapnak, a büntetés több százezer forint is lehet, az utast ugyanakkor nem lehet büntetni ilyesmiért.
Kölcsönös bizalomra épül
A közeledő sofőr mozgását egy térképen követhettük nyomon. Érdekes volt látni, ahogy felénk tart a fotójával és nicknevével ellátott autó. Egy fekete Volkswagen Polo érkezett, benne egy szimpatikus fiatalemberrel. Mint elmondta, nyelvtanárként, illetve pultosként dolgozik, a taxizással mellékállásban foglalkozik, ha éppen ráér. Két hónapja űzi az ipart, heti átlagban 10-20 ezer forintot keres így, ami extra pénznek neki nem rossz. A pénz egy virtuális bankszámlájára érkezik, a fuvardíj 80 százaléka az övé, 20 százalék a Wundercarnál marad. Azt mondja, hogy az utasai többségében hozzá hasonló fiatalok, akiknek nagyon tetszik ez az új modell, mert menőnek és olcsónak találják. Eddig még nem volt rossz tapasztalata, sőt, mindenki megkérdezte tőle, hogyan adhatnak neki borravalót, és a maximális 5 csillaggal is értékelték őt a profilján, csakúgy, mint ő az utasait. Szerinte a személyre szabott, közösségi értékelés a rendszer erőssége, ami a kölcsönös bizalmon és nem a jogszabályokon alapul. 
Még gyerekcipőben járnak
A fiatalember tisztában van vele, hogy amit csinál az illegális. Bár hallott róla, hogy a hazai taxistársaságok vagy a Budapesti Közlekedési Központ (BKK) emberei is regisztráltak az oldalon, különösebben nem izgatja magát emiatt. Ha felmerül benne a gyanú, hogy egy leendő utasa „ellenőr” – például kevés adatot ad meg magáról, nincs profilképe vagy álnevet használ – akkor egyszerűen nem veszi fel a címet. Azt mondja, nyár végén sajnos leültek a rendelések, múlt héten csak kettő fuvarja volt, ezen a héten egy se, pedig már péntek van. Szerinte ez az egész még nagyon gyerekcipőben jár Európában, de hosszú távon biztos benne, hogy a közösségi taxiscégeket semmilyen állami szabályozás sem tudja majd megállítani. Úgy véli, ez olyan, mint a határokon átnyúló elektronikus kereskedelem vagy a szálláskiadás külföldieknek (Airbnb, Booking), amit ugyanúgy nem tudott megakadályozni egyik állam sem.
A taxisok szerint a feketegazdaságot erősítik
Budapesten a közösségi személyszállítók közül jelenleg csak a fenti Wundercar szolgáltatása működik, nagyjából idén március óta. Ők komolyan hirdetnek a Facebookon, arra biztatva, hogy legyünk mi is sofőrök. Bár az Uber is megjelent és magyar munkatársakat is toboroz, a szolgáltatásuk még nem elérhető. Megkerestük az amerikai Ubert, hogy szeretnénk beszélni a Magyarországért felelős vezetőjükkel, de nem is reagáltak a levelünkre. A BlaBla nevű francia cég tudomásunk szerint a közeljövőben nem is kíván Magyarországra jönni.
A BKK szerint
A témával kapcsolatban feltettük kérdéseinket Komáromi Endrének, a BKK illetékes divízióvezetőjének, aki nem kívánt nyilatkozni lapunknak. A kommunikációs osztályon keresztül mindössze annyit üzent, hogy az összes kérdésünkre választ ad az új fővárosi taxisrendelet, ami tavaly szeptembertől hatályos. Illetve, azt írta, hogy ha esetleg mégis tömegesen elterjedne ez a fajta szolgáltatás Budapesten, akkor majd kialakítják az ezzel kapcsolatos álláspontjukat.
Horváth Csaba, a Budapest Taxi igazgatója azt mondta a Hír24-nek, hogy az összes közösségi személyszállító vállalkozás illegálisan működik Magyarországon, mivel tudomása szerint ezeknek nincs fuvarközvetítői engedélyük. „Aki ezen a piacon fuvarozni akar, annak szigorú személyi és tárgyi feltételeknek kell megfelelnie. Ha ezek a nemzetközi vállalkozások teljesítenék ezeket, semmi kifogásom sem lenne ellenük” – mondta. Így azonban a feketegazdaságot erősítik, hiszen az autóikban nincs a NAV által bevizsgált taxaméter, nem adnak számlát, emellett nincs utazásbiztosítási rendszerük, és az autók minőségét sem garantálják. Horváth hozzáteszi, hogy olyan híreket is lehetett hallani, hogy a cégek sofőrjei utasokat támadtak meg Európában. 
Nagy biznisszé nőhet
A mi sofőrünknél ilyesmi szóba sem jön. Végig biztonságosan és udvariasan vezet, ránk is figyel, nem csak a forgalomra. Ha valamit csinál – zenét rak be, ablakot enged le vagy fel – előtte mindig engedélyt kér. Mint megtudjuk, kocsija nyolcéves, átlagos műszaki állapotban van, ő a második tulajdonosa. Az autó légkondival felszerelt, belül tiszta és minden a helyén van. A Margit hídon keresztül, délelőtt húsz perc alatt érünk Óbudára, a hetedik kerületi Lövölde tér környékéről. És most jön a lényeg: mindössze 1200 forintot fizetünk borravalóval együtt PayPalon keresztül! Ugyanez valamelyik taxistársasággal 2060 forintba került volna. Vidáman elköszönünk egymástól, majd gyorsan értékeljük egymást a mobilon – nem kérdés, hogy mindketten öt csillagot adunk a másiknak.
Minket abszolút meggyőzött a modell, amely költséghatékony és a bizalomra épül. A szolgáltatás semmivel sem gyengébb színvonalú, mint egy taxiscégé, sőt, egyszeri utunk alapján messze meghaladta azt. Ugyanakkor a fuvarfelvétel nagyon bizonytalanul működik, mintha még nem lenne elég sofőr. Véleményünk szerint Budapesten, akárcsak Európában, egyelőre még nagyon messze van az a fajta áttörés, ami az USA-ban a liberalizált piac sajátosságai miatt néhány év alatt biztosan bekövetkezik."
Hungary,2015-01-13,24.hu,https://24.hu/fn/gazdasag/2015/01/13/hatalmas-biznisz-az-apartmanoztatas-budapesten/,Hatalmas biznisz az apartmanoztatás Budapesten,"A külföldieknek történő rövid távú lakáskiadás nem szerepel külön tételként a KSH turisztikai statisztikáiban, így a valós kép egy szeletét Budapesten a kerületi jegyzőktől lehet megtudni.  
A bérelhető lakásokra mostanában igen gyorsan lecsapnak, és az egyetemisták arra panaszkodnak, hogy alig találni „albit”, miközben az apartmanok száma rohamosan nő Budapesten. Mint azt tavaly is megírtuk, a kínálatszűkülés egyik oka lehet az apartmanozás is, vagyis amikor szállásadó portálokon keresztül külföldieknek adják ki a hazainál jóval magasabb áron a lakásokat. (Ezzel konkurenciát teremtve a szállodáknak is.) Emiatt is van, hogy jelentősen lecsökkent a hosszú távra kiadó ingatlanok száma.
Jelenleg Budapesten háromszor annyian keresnek albérletet, mint amennyi a kiadó lakás. Vagyis a kereslet jócskán felülmúlja a kínálatot. Új tendencia, hogy már nemcsak a nagynéni felszabadult lakását adják ki turistáknak, hanem befektetési céllal bérelnek vagy vásárolnak lakásokat a piacon, a további kiadás reményében. Ennek is köszönhető, hogy a pesti albérletárak igencsak elszálltak az utóbbi 1-2 évben. A legkeresettebb 50-150 ezer forintos kategóriában minimum 20 százalékos díjemelkedés érzékelhető 2013-hoz képest.
Mit mondanak a számok?
A fővárosi apartmanoztatás pontos méretéről, növekedéséről senki sem tud semmi biztosat. A külföldieknek történő rövid távú lakáskiadás nem szerepel külön tételként a KSH turisztikai statisztikáiban, így a valós kép egy szeletét a kerületi jegyzőktől lehet megtudni Budapesten. Az apartmanoztatás ugyanis kereskedelmi szálláshelykiadásnak minősül, és 2012. január óta a jegyzőtől kell engedélyt kérni a tevékenységre.
Nincs statisztikai adat az apartmanoztatásról
A legfrissebb KSH statisztika mindössze annyit árul el, hogy 2014. november 30-án az országosan működő kereskedelmi szálláshelyek száma 2339 volt. Ezen belül 924 szálloda 53 ezer, 913 panzió több mint 9 ezer szobával működött. Az egyéb szálláshelyek – üdülőház, kemping, közösségi szálláshelyek – száma 502 volt.
A fennmaradó 913 feltehetően a magánlakásoké volt, de ennél csak Budapesten több helyet hirdetnek az erre szakosodott nemzetközi szállásközvetítő oldalakon. Budapesten az Airbnb-n több mint ezer (ezen belül a belvárosban 304) lakást ajánlanak, a Booking.com-on legalább 400 helyet találhatunk.
Belváros önkormányzatától megtudtuk, hogy a bejelentett „egyéb” kategóriájú szálláshelyből 2012-2014 szeptembere között összesen 269 újat regisztráltak. Míg 2012-ben csak 59 bejelentés érkezett, addig tavaly már 112, idén pedig 158.
A központi elhelyezkedése miatt a turisták által ugyancsak kedvelt VI. kerületben 2012-ben összesen 73 egyéb szálláshelyet jelentettek be, tavaly 144-et, idén pedig alaposan megugrott a bejelentők száma 230-ra.
A külföldiek által preferált Ráday utcát is magába foglaló IX. kerületben a két év alatti aránybeli növekedés sokkal jelentősebb volt, de volumenében nem olyan jelentős, mint a másik két megkérdezett kerületé. A Ferencváros ugyanis 2012-ben még mindössze 8 ilyen szálláshelyről tudott, amely tavaly már 31-re nőtt, míg idén a legfrissebb adatok szerint 45-re duzzadt.
Nagyon megéri
A számok persze hozzávetőleges eredményeket mutatnak, mert ebben a szektorban elég magas a szürke és a fekete szereplők aránya. Bár több apartmanfoglaló rendszer (például az Airbnb) a bankszámlás utalásos fizetéssel megnehezíti a zavarosban halászók életét, ezt sem lehetetlen kijátszani, ahol pedig csak készpénzzel fizet az ügyfél, az szinte felhívás keringőre.
Egy biztos: az apartmanoztatás (belvárosi, szuperül berendezett ingatlan esetén) kétszer-háromszor nagyobb bevételt generálhat, mint a sima albérletbe kiadás. Külföldieknek, napi 10-15 ezer forinttal számolva, átlagos 20 napos foglaltság esetén havi 240-300 ezer forintos bevétel érkezhet. Albérlet esetén maximum 100-120 ezer forint. Természetesen ez után adózni is kell (lásd keretes írásunkat), de még így is jobb üzlet, mint az albérlet.
Ugyanakkor vidéken elenyésző ezen részpiac jelenléte, nemhogy a növekedése. A külföldi turisták jellemzően városi turisták, akik a pár napos, “city break” jellegű utazásokat kedvelik. Magyarországon ez szinte kizárólag a fővárosra koncentrálódik. A turisták közül egyre többen választják a hagyományos szállodák helyett az apartmanokat, magánlakásokat, lehetőleg a belvárosban. Nemcsak azért, mert ez trendi, hanem mert egy egész lakást kaphatnak egy szállodai szoba áráért. Ez nekik izgalmasabb, személyesebb, ráadásul Magyarországon az eltérő árszint miatt, más szolgáltatásokat (pl. étterem, közlekedés, furdőbelépők, kultúra) is negyedével-harmadával olcsóbban, de gyakran magasabb színvonalon kaphatnak meg, mint hazájukban. 
Budapest elsősorban ezért vonzó célpont számukra, amellett, hogy a turisták arról számolnak be: a város nyitott, az emberek kedvesek, az épületek fantasztikusan gyönyörűek.
Minden harmadik ingatlant befektetésnek vesznek
Az apartmanként üzemeltetett lakások száma tehát lényegesen megnőtt az utóbbi években Budapesten, miközben az albérletek fogyóban vannak. Az ingatlanos szakértők egy része ugyanakkor nem tartja reális veszélynek, hogy az idegenforgalmi célú lakáskiadás miatt apadna el az albérleti kínálati oldal.
A Duna House elemzési vezetője, Rutai Gábor azzal egyetért, hogy mostanában rengeteg ingatlant vesznek befektetési céllal – tapasztalataik szerint minden harmadikat – azt azonban nem érzékelik, hogy ezek enyhítenék a bérleti piac keresleti nyomását. Déry Attila, az Otthon Centrum vezető elemzője szerint a kínálat beszűkülése inkább csak a szűk diákszegmensre igaz, akik a ponthatárok meghirdetése utáni roham után lemaradtak az egyetemek környékén kivehető ingatlanokról.
Mindemellett a Duna House ügyfelei között is volt olyan befektető, aki egy társasház egész szintjét megvásárolta, hogy a lakásokat idegenforgalmi céllal adja ki. Ilyenkor a nagyobb volumen miatt nagyobb bevételt lehet elérni, mint egyetlen apartmannal, az üzemeltetési költségeket pedig a közeli elhelyezkedés miatt lejjebb lehet faragni, így három-négy egymás melletti ingatlannál megtérülhet a ráfordított munka.
Az Otthon Centrum elemzője úgy véli, hogy annak ellenére, hogy megnőtt a bed & breakfast jellegű ingatlanok száma Budapesten, nem lát nagy átjárhatóságot a hosszabb távú ingatlankiadás és az apartmankiadás között. Nem tartja reális veszélynek, hogy az idegenforgalmi célú lakáskiadás miatt apadna el a kínálati oldal, és a piacok így kannibalizálnák egymást.
Bár a piacon 2010 óta folyamatosan nőnek a bérleti díjak, ez inkább csak a kereslet növekedését jelenti, és nem azt, hogy elfogynának a bérlemények. A befektetési céllal vásárolt ingatlanok felől ugyanis folyamatos az utánpótlás, hiszen a jelenlegi alacsony banki kamatok miatt jelentős mértékben megnőtt a bankbetétek felől érkező pénz a befektetési céllal vásárolt ingatlanok irányába. Azokat pedig csak úgy éri meg megvásárolni, ha nem állnak üresen. 
Varga is megmondta
Bár a turizmus a bruttó hazai termék (GDP) csaknem 9 százalékát adja, és az ágazat foglalkoztatja a munkavállalók több mint 11 százalékát, statisztikák hiányában, a feltehetőleg a legdinamikusabban fejlődő részpiacról, a budapesti apartmanoztatásról nincsenek pontos adatok. Részben persze azért, mert sokan feketén adják ki a lakásaikat, ám azokról sincs külön adat a KSH-nál, akik bejelentik az apartmanoztatást Budapesten.
Varga Mihály nemzetgazdasági miniszter kedden azt mondta, hogy a tavalyi év újabb rekordévet hozott a turizmusban. A legfrissebb, első 11 havi adatok szerint az ágazat teljesítménye a 2013-as után ismét két számjegyű bővülést mutat. Ha mindehhez hozzá tudnánk venni a budapesti aparmanoztatás legfrissebb számait, a turizmus növekedése még inkább lenyűgöző lenne Magyarországon.
Így kell adózni az apartmanoztatás után
Az apartmanoztatásra más (adó)szabályok vonatkoznak, mint a lakáskiadásra. Az apartmanoztatásra a jegyzőtől kell engedélyt kérni, majd adószámot igényelni az adóhatóságtól. A lakáskiadásból származó jövedelem személyi jövedelemadó-köteles, mértéke egységesen 16 százalék. Kis mozgástér azonban marad: lehetőség van tételes költségelszámolásra, 10 százalékos költséghányadra vagy tételes átalányadóra (évi összege szobánként 32 ezer forint). Az apartmanoztatás után 27 százalék egészségügyi hozzájárulást is kell fizetni, és nyugtát is kell adni a vendégnek."
Hungary,2014-06-24,24.hu,https://24.hu/fn/gazdasag/2014/06/24/a-hagyomanyos-boltoknak-hamarosan-annyi-lesz/,Reszkethet a Tesco és az Auchan?,"Beszólt egy konferencián az internetes kereskedelem legagresszívebb híve a hagyományos láncok vezéreinek, és leöregezte őket, utalva arra, hogy napjaik meg vannak számlálva. 
A múlt héten egy kereskedelmi konferencián mondogatott oda Olive Samwer, az internetet és az internetes kereskedelmet a legagresszívabban pártoló cégbirodalom egyik tulajdonosa az offline boltok működtetőinek – adta hírül a Portfolio.hu.
Az online az új trend
A Tesco nyárra akciózik a kiszállítással
A klasszikus kereskedők a középkorban élnek?
Szerinte az offline üzletek csak azért léteznek, mert korábban nem volt internet. Úgy véli, akik most indítják az üzletet, azoknak már nincs szükségük boltokra. A hallgatóságot, melyben a legnagyobb láncok legnagyobb fejesei is helyet foglaltak, azzal provokálta, hogy ezt ők úgy sem értik, mert öregek.
A stílus nem sok tiszteletről árulkodik. A helyzet azonban az, hogy a jelenlevők közül többen is osztották a véleményét, miszerint a kiskereskedelem óriási átalakuláson megy át. Aki pedig nem lép elég gyorsan, méghozzá az online irányába, annak lőttek.
Nem véletlen, hogy a nagy kereskedelmi láncok egymás után hozzák létre online üzleteiket. Ami persze ha úgy vesszük, megcáfolja Samwer állítását, hogy ők ne értenék, merre van a fejlődés útja.
Megosztó fivérek
A lap szerint amit egyébként a Samwer-testvérek (Olive, és két fivére) csinálnak, az igencsak megosztja az internetes vállalkozókat, a cégeik felépítésében ugyanis már meglévő recepteket másolnak: többek között a Groupon, az eBay, a Facebook, az Amazon, az Airbnb vagy a Pinterest üzleti modelljét valósították meg Európában és Ázsiában, ezért hívják őket a klónkirályoknak. Samwerék ezt másképp tálalják, mondván: ők nem tervezőmérnökök, ők csak építkeznek.  Ha bővebben is kíváncsi, kattintson!"
Hungary,2015-05-02,24.hu,https://24.hu/kulfold/2015/05/02/drogos-orgia-bontotta-le-a-fiatal-par-hazat/,Drogos orgia bontotta le a fiatal pár házát,"Minden főbérlő rémálma vált valóra egy kanadai házaspár számára, Calgary-ban, miután a házukat hétvégére kikölcsönzők hatalmas orgiával egybekötött drogos bulit tartottak az ingatlanban - számolt be az angolszász sajtó. 
Star és Mark King a népszerű AirBnB portálon keresztül négy felnőttnek adták ki az otthonukat, akik azt állították magukról, hogy egy esküvőre érkeztek a városba. De alig pár órával azután, hogy a házaspár átadta a kulcsokat, buszok érkeztek a házhoz és legalább 100 bulizó szállta meg az épületet.
Kingéknek fogalmuk sem volt, hogy mi zajlik otthonukban, egészen addig, míg üzeneteket nem kezdtek kapni a szomszédoktól, hogy már a rendőség is kiszállt az utcába. A hatóságok három bejelentést kaptak csendháborítás miatt, majd beszüntették a partit, miután verekedés tört ki. Még akkor is helyszíneltek, mikor a tulajdonosok hazaértek hétfőn.
Fotó: Telegraph 
Ami a házban várta őket, azon még az egyenruhások is elképedtek: a padlóról, a falakról összetört poharakat, hányást, kiömlött italokat, sőt, ondót kellett feltakarítani. A vécé eldugult a beledobált kondomoktól. A rendőrök drogot is találtak a helyszínen. Egyikük azt mondta, 27 éves pályafutása alatt nem látott még ennyire durva bulikárokat.
Kingék kiborultak a látottak miatt: azt mondták, már soha nem tudnak úgy az otthonukra gondolni, mint korábban. A kétgyerekes anyuka és apuka egyébként azért hirdette meg a házat hétvégékre, hogy fizetni tudják a rajta lévő jelzálogot.
Bár körülbelül 75 ezer dolláros (17,5 millió forintos) kár keletkezett az épületben, Kingéknek viszonylag szerencséjük van: az AirBnB-nek 1 millió dolláros kárbiztosítása van, amelyből  fedezni fogják a helyreállítást, ezen felül egy takarítóbrigádot is küldenek a helyszínre. A cég képviselője közölte: elképesztően ritka az ilyen mértékű károkozás, és az a legkevesebb, hogy a problémás bérlőt kizárják a rendszerükből. A hatóságok szerint a férfire 5000 dolláros büntetést szabdhatnak ki."
Hungary,2011-07-13,24.hu,https://24.hu/szorakozas/2011/07/13/bereljen-egy-egesz-falut-10-millioert/,Béreljen egy egész falut 10 millióért,"Szálloda helyett immár egész falukat is kibérelhet Ausztriában,  Svájcban és Németországban az, akinek van rá a pénze. 
Az éjszakánként már 50 ezer dollárért (9,5 millió forintért) elérhető idilli falvakat elsősorban céges rendezvényekhez ajánlják, de ideális helyszínt biztosíthatnak egy nagyszabású esküvőhöz is.
A magánszállásokat közvetítő  Airbnb és a Rent a Village by Xnet együttműködésének köszönhetően  kilenc osztrák, német és svájci falut is kínálnak az interneten.  Mivel egy teljes település kibérlése meglehetően borsos összegbe  kerül, a lehetőséggel jellemzően nagy multinacionális vállalatok  élnek, amelyek ráuntak az egyforma konferenciaközpontokra és  szállodákra, és izgalmasabb helyszínt kerestek céges  rendezvényeiknek.
A BBC portáljának információi szerint az  éjszakánként 50-65 ezer dollár közötti ár mintegy 150 ember  szállását és étkezését, valamint a céges arculat alapvető  megjelenését foglalja magában. Egy kis pluszpénzért az  utcanévtáblákat is cégessé alakítják, logóval ellátott helyi “pénzt”  nyomnak vagy akár színházi előadást is kerekítenek a vállalat  alapításának történetéből. A szolgáltatások a helyieknek megélhetést  biztosítanak, a turizmusból élő városoknak pedig bevételt hoznak –  mondja Karl Schwärzler, a Rent a Village vezérigazgatója.
A különleges programban részt vevő első falu az osztrák Alpokban  található Brand volt, amely azóta is a legnépszerűbb a bérelhető  települések közül. Azoknak, akik igazi romantikára vágynak, például  egy nagyszabású esküvő lebonyolításához, Karl Schwärzler a Salzburg  környéki Goldegg am Seet ajánlja, amely saját középkori kastéllyal  is büszkélkedhet. Volt is már egy pár, amely falut bérelt 25.  házassági évfordulója megünneplésére, ám végül még a nagy nap előtt  elváltak útjaik.
Az Airbnb-n megtalálható a falvak teljes listája. Azoknak  azonban, akik kedvet kaptak a falubérléshez, érdemes idejében  elkezdeniük: a foglalás és az előkészületek legalább hat hónapot  vesznek igénybe, de nagyon nagy csoportok esetében ez akár egy  teljes év is lehet."
Hungary,2014-03-17,24.hu,https://24.hu/elet-stilus/2014/03/17/fiataloknak-adta-ki-a-lakasat-majdnem-orgia-lett-a-vege/,"Fiataloknak adta ki a lakását, majdnem orgia lett a vége","Egy amerikai humorista a magánszállásokat közvetítő Airbnb oldalán keresztül adta ki a lakását. Kiderült, hogy orgiának használták volna a helyszínt. 
Egy amerikai humorista, Ari Teman az Airbnb oldalán keresztül adta ki New York-i lakását. A szállásfoglaló, David azzal az indokkal csapott le az ingatlanra egy hétvégére, hogy a testvérei New Yorkba utaznak egy esküvőre, és nincs hol megszállniuk.
Ari Teman péntek este még visszament egy bőröndért a lakásába, és ekkor érte az igazi meglepetés. A lakásban gyanúsan sok ember várakozott, amikor kiderült, hogy mindenki egy előre meghirdetett orgiára érkezett. Az eseményt a Twitteren hirdették meg, egy, azóta törölt fiókon keresztül.
Sőt, a jelen lévők nem csupán várakoztak, hanem el is kezdték átrendezni a lakást, amivel állítólag több mint 87 ezer dolláros kárt okoztak.
Az eset hamar nagy nyilvánosságot kapott, a humoristának ugyanis több mint 30 ezer követője van a Facebookon, ahol megosztotta a történetet.
Az Airbnb közleményében kifejtette, hogy már több mint 11 millió elégedett ügyfelük van, és nagyon ritka eset, amikor a szállásadó, vagy a szálláskereső durván átveri a másikat. Állításuk szerint nagyon felháborodtak, hogy ilyesmi megtörténhet, és azonnal intézkedtek, hogy segítsenek a házigazdának – így megtérítik a kárt, illetve gondoskodtak arról, hogy Ari Temannak addig is legyen hol laknia. A cég hozzátette, hogy maximálisan együtt fognak működni a hatóságokkal is."
Hungary,2014-06-24,24.hu,https://24.hu/tudomany/2014/06/24/san-francisco-betiltja-a-parkoloalkalmazasokat1/,San Francisco betiltja a parkolóalkalmazásokat,"A San Francisco-i városi főügyész levélben szólította fel a  MonkeyParking nevű startupot, hogy két héten belül hagyjon fel  tevékenységével. 
A római gyökerű, de San Franciscóban működő MonkeyParking olyan  mobilapplikációt készít, ami az autósoknak segít a parkolásban. Azok,  akik néhány percen belül elhagyják parkolóhelyüket, ezt az információt  megoszthatják, a parkolóhelyet kereső autósok pedig lecsaphatnak a  megüresedő helyekre. A probléma ott van, hogy mindez fizetős, méghozzá  online aukció keretében, egy tranzakció öt dollárról indul, és bármeddig  felmehet. 
 Több hasonló alkalmazás is működik a városban, Dennis Herrera főügyész a  sajtónak a Sweetch és a Parkmodo alkalmazásokat is megemlítette, ezek  egyelőre tesztfázisban működnek, de nekik is hasonló fellépésre kell  számítaniuk. Herrera egyébként az Apple-nek is írt, kérve az alkalmazás  eltávolítását az AppStore-ból.    A parkolóhelyek adásvétele a főügyész szerint illegális, hiszen az  autósok nem rendelkeznek a város tulajdona fölött. 
Az érintett startupok  álláspontja azonban az, hogy nem a parkolóhelyeket adják bérbe, hanem  egyszerűen csak információkat adnak-vesznek egymástól a felhasználók.  Ráadásul az alkalmazás szerintük kifejezetten hasznos, hiszen csökkenti a  parkolóhely után kutató autók számát az utcákon. A MonkeyParking  szerint az értékteremtő új vállalkozásokat nem betiltani, hanem  szabályozni kell.
San Francisco nem először bonyolódik jogi csatába olyan új generációs szolgáltatásokkal, amik valamilyen engedélyhez kötött tevékenységet próbálnak hatékonyabb közösségi megoldással kiváltani, több más városhoz hasonlóan vitatott az Airbnb, az Uber és a Lyft működése is. A szálláshelyeket közvetítő Airbnb működése gyakorlatilag illegális a városban, hasonlóan New Yorkhoz (bár a hírek szerint itt már sikerült megegyezést kötni). A közösségi taxiszolgáltató, az Uber (és a hasonló Lyft) viszont gyakorlatilag a világ összes pontján harcot folytat a helyi hatóságokkal és taxitársaságokkal, hiszen nem vonatkoznak rá olyan szigorú szabályok, mint a “hivatalos” taxikra.
A dolog pikantériája egyébként az, hogy San Francisco városának is van egy saját parkolószolgáltatása, az SFPark, ami ráadásul aránylag nagy befektetést igényel, hiszen szenzorokat kell felszerelni minden olyan parkolóhelyen, ami része a rendszernek. Ez a rendszer az aktuális szabad parkolóhelyek számának függvényében, tőzsdeszerűen határozza meg a parkolási díjakat.
Elvesztél a technika világában?
Bármilyen technikai jellegű kérdésed van, tedd fel és mi keresünk egy szakértőt aki megválaszolja. Az összegyűjtött kérdésekből és a válaszokból természetesen cikket írunk, így mindenki okosabb lesz. Kérdésed a techkerdesek@24.hu címre várjuk!"
Hungary,2014-07-29,24.hu,https://24.hu/tech/2014/07/29/elerkezett-az-elkerulhetetlen-tamad-a-messenger/,"Elérkezett az elkerülhetetlen, támad a Messenger","Eddig csak ígérgette a Facebook, hogy kiveszi a mobilos verziókból a csetprogramot, most valóra is fogja váltani.					
A Foursqare és az Airbnb esetéből jól tudjuk, hogy az emberek nem szeretik a változásokat, vagy azt, ha rájuk kényszerítenek valamit. A Forsquare esetében a Swarm kötelezővé tétele verte ki a biztosítékot, az Airbnb-nek elég volt logót cserélnie és újradizájnolnia az oldalt ahhoz, hogy kiborítsa a felhasználókat.
A Mashable minapi cikkében keményen fogalmazott, szerinte a Facebook soha nem vette figyelembe a történelem tanulságait, ezzel magyarázható, hogy kötelezi a mobilos felhasználókat, hogy mondjanak búcsút a szokásos csetnek, és telepítsék a Messengert.
A Facebook hétfőn küldött egy e-mailt az amerikai felhasználóknak, amiben figyelmezteti őket, hogy az cset üzenetek hamarosan eltűnnek mobilos alkalmazásból. Az iPhone és Android felhasználóknak nincs esélyük, az asztali gépet, iPad-et és Windows phone-t használók kaptak még egy kis időt. Igazság szerint már régen törölniük kellett volna a Facebook app csetprogramját, a beígért időponthoz képest jócskán elmaradtak ennek teljesítésével. Kicsit ugyan megtorpantak a bevezetési folyamattal, idáig tartott a jólét.
A közösségi oldal eddig is minden alkalommal felhívta a figyelmünket arra, hogy telepítsük a Messengert, vagy kérjük meg a csevegő társunkat (ha még nála nem volt telepítve), hogy töltse le azt. Hamarosan nem látjük többé a zavaró kérést, tényleg nem lesz lehetőségünk a csevegő app használata nélküli csetelésre. A Facebook hétfői bejelentése egyértelmű, a felhasználóknak csak néhány napjuk van dédelgetni a megszokott csetes felületet, majd végül az üzenetek teljesen eltűnnek a telefonjainkról, ezekkel már csak a Messengerben vagy a weben találkozhatunk.
A Facebook Messenger 2011 óta elérhető, de a felhasználók nagy része nem töltötte le, mert nem érezték szükségesnek. A Facebook szerint a változással gyorsabb és megbízhatóbb lesz az app, így jobban ki tudja szolgálni a videó és hang szolgáltatásokat."
Hungary,2014-04-30,24.hu,https://24.hu/tudomany/2014/04/30/jo-penzt-hozhat-az-allatszallas-kozvetito/,Jó pénzt hozhat az állatszállás-közvetítő,"Napi 25 és 100 dollár között mozog egy kutya tartásdíja az állatszállás-közvetítő weboldalakon. 
Ugyan már egyre több helyre vihetjük magunkkal kedvenceinket nyaraláskor, a legtöbb esetben csak kisebb utakat szervezünk és csak olyan helyekre, amiket autóval is könnyen és viszonylag gyorsan megközelíthetünk. A külföldi utak szinte kizártak, ha az állatunk nagytestű vagy nincs senki, aki vigyázna rá pár napig.
Több kutya”sittinges” weboldal is létezik már a világon, ezek közül  kettő az, ami igazán pörög, egy pedig már határozottan közelít kicsiny  országunk felé.
A Holidog és a Dogvacay is úgy működik, mint az Airbnb szálláskereső, ahol  viszonylag olcsón találhatunk magunknak szállást a világ bármely  pontján. Működésük mellett a dizájnjuk is szinte ugyan az, kivéve  hogy emberek helyett állatoknak kereshetünk szállást. Nem csak kutyákra  és macskákra vállahatunk felvigyázást,  hanem halakon   át a lovakig,  szinte bármiről gondoskodhatunk, és ennek a  módjait is   kiválaszthatjuk  (csak etetés, sétáltatás vagy akár  háziőrizet).
Elsőre minden bizonnyal furcsán hangzik az egész, pedig ha belegondolunk igenis hiánypótlóak az oldalak. Ha például nyaralni megyünk, letehetjük az állatokat egy megbízható instant gazdihoz, aki minden nap küld egy fotót arról, hogy hogy érzi magát a  házi kedvenc, másik oldalról nézve pedig, igencsak jó pénzkereseti lehetőség, ha van rá kapacitásunk. A két éve Franciországból indult Holidog Belguim után már a  britknél és  az amerikaiknál is elérhető, kétség sem fér hozzá, hogy az állatszálláshely-közvetítés egy terjeszkedni képes, jól jövedelemző  üzletág.
Az Airbnb-hez hasonlóan az üzleti modelljük csupán annyiból áll, hogy a létrehozott weboldalon összekötik a keresletet a kínálattal, amiért 2-4 százalékos kezelési költséget számítanak fel. Az oldalakat böngészve azt látjuk, hogy egy szálláshelyadó átlagosan 34-40 dollárt kér egy napi vigyázásra, ami forintban átszámítva 8000 forint körül alakul, ami heti 56 ezer és havi 224 ezer forintot jelenthet számára. 
Már csak az a kérdés, hogy mikor indul olyan weboldal, ahol a hazai lakosság igényeit kielégítve szállásholhatjuk el kis időre mások állatait. Az alábbi kérdőívünk már egy új startup üzleti tervének alapja lehet, ha elmodják véleményüket!
polls"
Hungary,2014-04-09,24.hu,https://24.hu/tudomany/2014/04/09/vilagmeretu-biztonsagi-res-elmodjuk-mi-tortent-es-mit-kell-tenned/,Világméretű biztonsági rés: elmodjuk mi történt és mit kell tenned,"Az egész világot érinti az a napokban felfedezett biztonsági rés, ami  a legelterjedtebb titkosítást játssza ki. Elméletben bármilyen, az  interneten valaha megadott adatunkat ellophatja egy, a hibát kihasználó  rosszindulatú támadó. Minden internetező használja az érintett  szolgáltatások valamelyikét, így nem árt, ha tisztában vagyunk vele,  hogy mit kell tennünk. 
A hírek szerint a világ népszerű webszájtjai közül nagyon sok  érintett  az OpenSSL titkosítás nyílt forráskódú könyvtárait érintő Heart  Bleed  hiba által. A biztonsági rés meglehetősen technikai, az   átlagfelhasználó számára nehezen érthető, ezért megpróbáljuk   össszefoglalni a legfontosabbb tudnivalókat.
Milyen webszájtok érintettek?
Elsősoban azok a webszájtok adatforgalma forog veszélyben, amik a https biztonságos protokollt használják – ezt mi is látjuk a böngészőben, hogy az url http:// vagy https:// előtaggal kezdődik-e. Ezeknek a szájtoknak durván fele sebezhető. Nem érintett a Google, a Foursquare vagy az Evernote, de a Facebook, a Twitter, az Airbnb, a Yahoo vagy a WordPress.com igen.
Itt található egy hosszú lista a kérdéses szájtokról. Van azonban egy gyorsabb módja is annak, hogy megnézzük, hogy az általunk használt szolgáltatás szenved-e a biztonsági réstől, ezen a címen beírhatjuk tetszőleges szájt címét, az oldal pedig megmondja, fut-e olyan szoftver a szerveren, ami gondot okozhat.
Persze ez még nem jelent túl sokat, hiszen ahol fut sebezhető szoftver, ott elméletben fennáll ugyan annak a veszélye, hogy az elmúlt két évben történt rosszindulatú támadás, de ezt nem lehet biztosan tudni.
Milyen kárt okozhat a hiba?
A titkosító kulcsok sérültek, azaz egy érintett webszájt és a felhasználó közötti kommunikáció lehallgathatóvá válik. Normál esetben az internet nem ad védelmet az ellen, hogy valaki a hálózati forgalmat figyelve belehallgasson a kommunikációba, ezért a forgalmat titkosítják, erre szolgál az OpenSSL. Ha azonban a titkosítás kijátszható, az adatforgalomba gond nélkül bele lehet hallgatni. Tehát ha pl. hitelkártyával vásároltunk valamit egy lehallgatott szájton, akkor elméletben a kártyaadatokat egy lehallgató megtudta szerezni.
Milyen konkrét támadásokról tudunk?
Bár a hiba az érintett szoftverek széles elterjedtsége miatt elég súlyos, egyelőre nem találtak bizonyítékot arra, hogy valahol rosszindulatú támadók ki is használták volna azt. A hibát biztonsági szakemberek fedezték fel és hozták nyilvánosságra, a javítása pedig gyorsan megtörtént. A probléma az, hogy nem minden szájt alkalmazza a javításokat azonnal, így az átmeneti időszakban ezek továbbra is rosszindulatú támadások célpontjai lehettek. 
Mit kell tennie a mezei felhasználónak?
A hibát a webszájtok tulajdonosainak kell kijavítanuk, a felhasználóknak ezzel nincs dolguk. 
Először is érdemes meggyőződni arról, hogy használunk-e olyan szájtot, ami érintett. Ha igen, akkor meg kell várnunk,  hogy a szájt javítsa a hibát. Ezután érdemes jelszót változtatni ezeken a szájtokon, előbb felesleges. 
A legtöbb fontos szájt a javítás után valószínűleg levélben vagy a következő belépéskor megkéri majd a felhasználóit, hogy változtassák meg jeszavukat. Ez persze nem segít azon, hogy az elmúlt két évben elméletben hozzáérhettek adatainkhoz. A jó hír az, hogy egyelőre erre nincs konkrét bizonyíték egyik szájt esetében sem, a rossz pedig az, hogy lehet, hogy volt ilyen támadás, de nem maradt nyoma."
Hungary,2024-03-26,24.hu,https://24.hu/belfold/2024/03/26/varga-judit-magyar-peter-hangfelvetel-volner-schadl-ugy-rogan-antal/,Varga Judit: Döbbenet. Magyar Péter tényleg megtette. Ezzel zsarol több mint egy éve,"„Döbbenet. Magyar Péter tényleg megtette. Ezzel zsarol több mint egy éve” – reagált Varga Judit arra a kedd reggel nyilvánosságra hozott hangfelvételre, amelyet volt férje, Magyar Péter tett közzé.
Magyar Péter az egykori házastársáról, rólam, titkos hangfelvételt készített a közös otthonunkban és azt politikai céljai elérése érdekében most felhasználta. Egy ilyen ember nem méltó semmiféle bizalomra. Az az ember volt képes erre, akit 3 fiúgyermekkel ajándékoztam meg. Az az ember tette ezt velem, akinek szeretettel és reménykedéssel adtam számtalan esélyt az újrakezdésre a kapcsolati erőszak szörnyű évei során. Senkinek nem kívánom ezt az érzést. Nézem ezt a kegyetlen arcot, hallgatom ezt a kimért hangot a tegnap esti interjúban és kiráz a hideg. Hazudik és manipulál. Gyomorforgató. Minden újra eszembe jut, amin az elmúlt 16 év során végig kellett mennem
– írta a volt igazságügyi miniszter.
Varga, aki a Fidesz EP-listavezetője lett volna, de a kegyelmi botrány miatt lemondott, és visszavonult a közélettől, hozzátette: „Korábban is terrorizált, és még mindig nem hagyta abba. És folytatja a játszmáit. Ha jól értem, a saját családja védelmében lehallgatja a saját feleségét. De most már őket inkább elárulja, és így talán még megmenthető a haza. Mi történik itt? Mi ez az őrület?”
Varga verbális és fizikai erőszakról is írt: „Az egyik ilyen januári eset emléke tisztán él bennem, amikor a nővéremmel töltöttem az estét. Ő valahol máshol, egy társaságban szórakozott éppen. Kettőnk közül én értem haza hamarabb. Lefeküdtem aludni és arra ébredtem úgy hajnali kettő körül, hogy hazajön. Őrjöngve jött be a hálószobába, felkapcsolta a villanyt és hallottam, ahogy erősen ittas hanghordozással, válogatott szidalmakkal ostoroz, hogy hogy képzelem, hogy lejáratom a barátai előtt, mert nem tudott telefonon elérni. Én azt a módszert alkalmaztam, amit a hosszú évek alatt kialakítottam, hogy ilyenkor jobb nem megszólalni, és úgy maradtam, ahogy voltam, neki háttal az oldalamon fekve az ágyban, várva, hogy válaszok hiányában majd lenyugszik. De nem hagyta abba. Üvöltözés és szidalmazás közben sorban lerángatta az ágytámla tetején lévő könyveket és a hátamhoz vágta őket. A könyvek egy része átesett rajtam és mellettem a földön landolt. Jól emlékszem, mert másnap reggel én raktam rendet. Aztán levette a nadrágját és az övvel együtt azt is hozzám vágta. Éreztem a csatot, ahogy a hátamat megüti. Egyre kisebbre próbáltam összekuporodni és vártam a következő ütést, féltem, nehogy a gerincemet találja el, de nem mertem megmozdulni. Közben magamban egy szép dallamra gondoltam, hogy minél előbb vége legyen ennek a jelenetnek. Mert rutinom volt ebben bőven. A hallgatásom bejött, egyszer vége lett, kiment a nappaliba és lefeküdt a kanapéra, ahol végül elaludt. Borzasztó érzés volt. De már akkor nem érdekelt. Akkor már régen elhatároztam, hogy elválok tőle.” 
Varga állítása szerint ezután jelentette be Magyarnak a válási szándékát.
Először a tőle megszokott módon könyörgött és fogadkozott, ahogy az elmúlt 16 év során annyiszor tette. Minden régi trükköt és módszert bevetett, amivel a kapcsolati erőszak hullámvasútjára azelőtt mindig sikeresen visszaültetett. De én ezúttal elhatároztam, hogy végigcsinálom. Megkeresem a kiutat. Mikor Péter látta, hogy az álságos bocsánatkérésekkel, kézzel írott nagyszerű fogadalmakkal már semmire sem megy, akkor elkezdett fenyegetőzni. Ennek a felvételnek is ez a kontextusa. Ő már készült. Nem a családja vagy a felesége megvédésére, hanem a kegyetlen zsarolására. Mert nem hagyhatta, hogy a számára mindent biztosító gazdatest levágja magáról az indáit. Provokált. A sajtóban megjelenő pletykákat felolvasta és mivel már napok óta terrorizált, azt mondtam, amit hallani akart, hogy minél előbb szabaduljak. Egy ilyen helyzetben minden emberrel előfordulhat, hogy megfélemlített állapotban olyanokat mond, amiket nem gondol komolyan.
– írja a bejegyzésében Varga, aki büszke arra, hogy az Orbán Viktor vezette kormány igazságügyi minisztere lehetett és arra, hogy a Fidesz tagja. „Minden konfliktus és támadás ellenére hatalmas megtiszteltetésnek érzem, hogy a hazámat szolgálhattam sok-sok jó ügy érdekében” – tette hozzá.
Varga Judit a bejegyzését azzal zárta, hogy
Magyar Péter szerint a sajtóban a lejáratása zajlik. Én máshogy látom. A volt kollégák, közeli barátok mondják el, ki is ő valójában. Magyar Péter nemcsak a saját családjának, de a barátainak és sok mindenkinek a környezetében rengeteg fájdalmat okozott. Újabb fájdalom ez most sok mindenki számára, hogy néznie kell ezt az aljas manipulációt.
Magyar Péter kedden állt elő azzal a felvétellel, melyről először a múlt héten, első ügyészségi meghallgatását követően beszélt. A kevesebb mint kétperces felvételen Varga Magyar Péter felvetésére Rogán Antallal kapcsolatban azt mondja: „magukat kihúzatták” a Schadl-ügy vádiratából, illetve „javasolták az ügyészeknek, hogy mit kéne kihúzni, de azt nem mind tartották be”."
